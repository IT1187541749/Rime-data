◎卷.26【故洛阳城】李郢<br>　　胡兵一动朔方尘，不使銮舆此重巡。清洛但流呜咽水，<br>　　上阳深锁寂寥春。云收少室初晴雨，柳拂中桥晚渡津。<br>　　欲问升平无故老，凤楼回首落花频。
◎卷.27【紫极宫上元斋次呈诸道流】李郢<br>　　碧简朝天章奏频，清宫仿佛降灵真。五龙金角向星斗，<br>　　三洞玉音愁鬼神。风拂乱灯山磬□，露沾仙杏石坛春。<br>　　明朝醮罢羽客散，尘土满城空世人。
◎卷.28【立春一日江村偶兴】李郢<br>　　旧历年光看卷尽，立春何用更相催。江边野店寒无色，<br>　　竹外孤村坐见梅。山雪乍晴岚翠起，渔家向晚笛声哀。<br>　　南州近有秦中使，闻道胡兵索战来。
◎卷.29【立秋后自京归家】李郢<br>　　篱落秋归见豆花，竹门当水岸横槎。松斋一雨宜清簟，<br>　　佛室孤灯对绛纱。尽日抱愁跧似鼠，移时不动懒于蛇。<br>　　西江近有鲈鱼否，张翰扁舟始到家。
◎卷.30【奉陪裴相公重阳日游安乐池亭】李郢<br>　　绛霄轻霭翊三台，稽阮襟怀管乐才。莲沼昔为王俭府，<br>　　菊篱今作孟嘉杯。宁知北阙元勋在，却引东山旧客来。<br>　　自笑吐茵还酩酊，日斜空从绛衣回。
◎卷.31【浙河馆（一作暮春山行田家歇马）】李郢<br>　　雨湿菰蒲斜日明，茅厨煮茧掉车声。青蛇上竹一种色，<br>　　黄蝶隔溪无限情。何处樵渔将远饷，故园田土忆春耕。<br>　　千峰万濑水潏潏，羸马此中愁独行。
◎卷.32【春日题山家】李郢<br>　　偶与樵人熟，春残日日来。依冈寻紫蕨，挽树得青梅。<br>　　燕静衔泥起，蜂喧抱蕊回。嫩茶重搅绿，新酒略炊醅。<br>　　漠漠蚕生纸，涓涓水弄苔。丁香政堪结，留步小庭隈。
◎卷.33【江亭晚望】李郢<br>　　碧天凉冷雁来疏，闲望江云思有馀。秋馆池亭荷叶后，<br>　　野人篱落豆花初。无愁自得仙人术，多病能忘太史书。<br>　　闻说故园香稻熟，片帆归去就鲈鱼。
◎卷.34【长安夜访澈上人】李郢<br>　　关西木落夜霜凝，乌帽闲寻紫阁僧。松迥月光先照鹤，<br>　　寺寒沟水忽生冰。琤琤晓漏喧秦禁，漠漠秋烟起汉陵。<br>　　闻说天台旧禅处，石房独有一龛灯。
◎卷.35【送圆鉴上人游天台】李郢<br>　　西岭草堂留不住，独携瓶锡向天台。霜清海寺闻潮至，<br>　　日宴江船乞食回。华顶夜寒孤月落，石桥秋尽一僧来。<br>　　灵溪道者相逢处，阴洞泠泠竹室开。
◎卷.36【送僧之台州】李郢<br>　　独寻台岭闲游去，岂觉灵溪道里赊。三井应潮通海浪，<br>　　五峰攒寺落天花。寒潭盥漱铜瓶洁，野店安禅锡杖斜。<br>　　到日初寻石桥路，莫教云雨湿袈裟。
◎卷.37【伤贾岛无可】李郢<br>　　却到京师事事伤，惠休归寂贾生亡。何人收得文章箧，<br>　　独我来经苔藓房。一命未沾为逐客，万缘初尽别空王。<br>　　萧萧竹坞斜阳在，叶覆闲阶雪拥墙。
◎卷.38【孔雀】李郢<br>　　越鸟青春好颜色，晴轩入户看呫衣。一身金翠画不得，<br>　　万里山川来者稀。丝竹惯听时独舞，楼台初上欲孤飞。<br>　　刺桐花谢芳草歇，南国同巢应望归。
◎卷.39【秋晚寄题陆勋校书义兴禅居时淮南从事】李郢<br>　　禅居秋草晚，萧索异前时。莲幕青云贵，翱翔绝后期。<br>　　藓房柽架掩，山砌石盆欹。剑戟晨趋静，笙歌夜散迟。<br>　　谷寒霜狖静，林晚磬虫悲。惠远烟霞在，方平杖履随。<br>　　骨清须贵达，神重有威仪。万卒千蹄马，横鞭从信骑。
◎卷.40【酬王舍人雪中见寄】李郢<br>　　三日柴门拥不开，阶庭平满白皑皑。<br>　　今朝踏作琼瑶迹，为有诗从凤沼来。
◎卷.41【蝉】李郢<br>　　饮蝉惊雨落高槐，山蚁移将入石阶。<br>　　若使秦楼美人见，还应一为拔金钗。
◎卷.42【自水口入茶山】李郢<br>　　蒨蒨红裙好女儿，相偎相倚看人时。<br>　　使君马上应含笑，横把金鞭为咏诗。
◎卷.43【重游天台】李郢<br>　　南国天台山水奇，石桥危险古来知。<br>　　龙潭直下一百丈，谁见生公独坐时。
◎卷.44【山行】李郢<br>　　小田微雨稻苗香，田畔清溪潏潏凉。<br>　　自忆东吴榜舟日，蓼花沟水半篙强。
◎卷.45【上元日寄湖杭二从事】李郢<br>　　恋别山灯忆水灯，山光水焰百千层。<br>　　谢公留赏山公唤，知入笙歌阿那朋。
◎卷.46【寒食野望】李郢<br>　　旧坟新陇哭多时，流世都堪几度悲。<br>　　乌鸟乱啼人未远，野风吹散白棠梨。
◎卷.47【清明日题一公禅室】李郢<br>　　山头兰若石楠春，山下清明烟火新。<br>　　此日何穷礼禅客，归心谁是恋禅人。
◎卷.48【七夕寄张氏兄弟】李郢<br>　　新秋牛女会佳期，红粉筵开玉馔时。<br>　　好与檀郎寄花朵，莫教清晓羡蛛丝。
◎卷.49【春晚与诸同舍出城迎座主侍郎（一作郑颢诗）】李郢<br>　　三十骅骝一哄尘，来时不锁杏园春。<br>　　东风柳絮轻如雪，应有偷游曲水人。
◎卷.50【张郎中宅戏赠二首】李郢<br>　　薄雪燕蓊紫燕钗，钗垂簏簌抱香怀。<br>　　一声歌罢刘郎醉，脱取明金压绣鞋。<br>　　谢家青妓邃重关，谁省春风见玉颜。<br>　　闻道彩鸾三十六，一双双对碧池莲。
◎卷.51【醉送】李郢<br>　　江梅冷艳酒清光，急拍繁弦醉画堂。<br>　　无限柳条多少雪，一将春恨付刘郎。
◎卷.52【晓井】李郢<br>　　桐阴覆井月斜明，百尺寒泉古甃清。<br>　　越女携瓶下金索，晓天初放辘轳声。
◎卷.53【南池】李郢<br>　　小男供饵妇搓丝，溢榼香醪倒接z5。<br>　　日出两竿鱼正食，一家欢笑在南池。
◎卷.54【偶作】李郢<br>　　一杯正发吟哦兴，两盏还生去住愁。<br>　　何似全家上船去，酒旗多处即淹留。
◎卷.55【画鼓】李郢<br>　　尝闻画鼓动欢情，及送离人恨鼓声。<br>　　两杖一挥行缆解，暮天空使别魂惊。
◎卷.56【燕蓊花】李郢<br>　　十二街中何限草，燕蓊尽欲占残春。<br>　　黄花扑地无穷极，愁杀江南去住人。
◎卷.57【邵博士溪亭】李郢<br>　　野茶无限春风叶，溪水千重返照波。<br>　　只去长桥三十里，谁人一解枉帆过。
◎卷.58【小石上见亡友题处】李郢<br>　　笋石清琤入紫烟，陆云题处是前年。<br>　　苔侵雨打依稀在，惆怅凉风树树蝉。
◎卷.59【洞灵观流泉】李郢<br>　　石上苔芜水上烟，潺湲声在观门前。<br>　　千岩万壑分流去，更引飞花入洞天。
◎卷.60【送李判官】李郢<br>　　津市停桡送别难，荧荧蜡炬照更阑。<br>　　东风万叠吹江月，谁伴袁褒宿夜滩。
◎卷.61【宿杭州虚白堂】李郢<br>　　秋月斜明虚白堂，寒蛩唧唧树苍苍。<br>　　江风彻晓不得睡，二十五声秋点长。<br>第五百九十一卷
◎卷.1【道林寺】崔珏<br>　　临湘之滨麓之隅，西有松寺东岸无。松风千里摆不断，<br>　　竹泉泻入于僧厨。宏梁大栋何足贵，山寺难有山泉俱。<br>　　四时唯夏不敢入，烛龙安敢停斯须？远公池上种何物，<br>　　碧罗扇底红鳞鱼。香阁朝鸣大法鼓，天宫夜转三乘书。<br>　　野花市井栽不著，山鸡饮啄声相呼。金槛僧回步步影，<br>　　石盆水溅联联珠。北临高处日正午，举手欲摸黄金乌。<br>　　遥江大船小于叶，远村杂树齐如蔬。潭州城郭在何处，<br>　　东边一片青模糊。今来古往人满地，劳生未了归丘墟。<br>　　长卿之门久寂寞，五言七字夸规模。我吟杜诗清入骨，<br>　　灌顶何必须醍醐。白日不照耒阳县，皇天厄死饥寒躯。<br>　　明珠大贝采欲尽，蚌蛤空满赤沙湖。今我题诗亦无味，<br>　　怀贤览古成长吁。不如兴罢过江去，已有好月明归途。
◎卷.2【美人尝茶行】崔珏<br>　　云鬟枕落困春泥，玉郎为碾瑟瑟尘。闲教鹦鹉啄窗响，<br>　　和娇扶起浓睡人。银瓶贮泉水一掬，松雨声来乳花熟。<br>　　朱唇啜破绿云时，咽入香喉爽红玉。明眸渐开横秋水，<br>　　手拨丝簧醉心起。台时却坐推金筝，不语思量梦中事。
◎卷.3【门前柳】崔珏<br>　　门前蜀柳□知春，风淡暖烟愁杀人。将谓只栽郡楼下，<br>　　不知迤逦连南津。南津柳色连南市，南市戎州三百里。<br>　　夷陬蛮落相连接，故乡莫道心先死。我今帝里尚有家，<br>　　门前嫩柳插仙霞。晨沾太一坛边雨，暮宿凤凰城里鸦。<br>　　别来三载当谁道，门前年年绿阴好。春来定解飞雪花，<br>　　雨后还应庇烟草。忆昔当年栽柳时，新芽茁茁嫌生迟。<br>　　如今宛转稊著地，常向绿阴劳梦思。不道彼树好，<br>　　不道此树恶。试将此意问野人，野人尽道生处乐。<br>　　为报门前杨柳栽，我应来岁当归来。纵令树下能攀折，<br>　　白发如丝心似灰。
◎卷.4【岳阳楼晚望】崔珏<br>　　乾坤千里水云间，钓艇如萍去复还。楼上北风斜卷席，<br>　　湖中西日倒衔山。怀沙有恨骚人往，鼓瑟无声帝子闲。<br>　　何事黄昏尚凝睇，数行烟树接荆蛮。
◎卷.5【哭李商隐】崔珏<br>　　成纪星郎字义山，适归高壤抱长叹。词林枝叶三春尽，<br>　　学海波澜一夜干。风雨已吹灯烛灭，姓名长在齿牙寒。<br>　　只应物外攀琪树，便著霓裳上绛坛。<br>　　虚负凌云万丈才，一生襟抱未曾开。鸟啼花落人何在，<br>　　竹死桐枯凤不来。良马足因无主踠，旧交心为绝弦哀。<br>　　九泉莫叹三光隔，又送文星入夜台。
◎卷.6【和友人鸳鸯之什】崔珏<br>　　翠鬣红衣舞夕晖，水禽情似此禽稀。暂分烟岛犹回首，<br>　　只渡寒塘亦共飞。映雾乍迷珠殿瓦，逐梭齐上玉人机。<br>　　采莲无限兰桡女，笑指中流羡尔归。<br>　　寂寂春塘烟晚时，两心和影共依依。溪头日暖眠沙稳，<br>　　渡口风寒浴浪稀。翡翠莫夸饶彩饰，鸊鹈须羡好毛衣。<br>　　兰深芷密无人见，相逐相呼何处归。<br>　　舞鹤翔鸾俱别离，可怜生死两相随。红丝毳落眠汀处，<br>　　白雪花成蹙浪时。琴上只闻交颈语，窗前空展共飞诗。<br>　　何如相见长相对，肯羡人间多所思。
◎卷.7【有赠】崔珏<br>　　莫道妆成断客肠，粉胸绵手白莲香。烟分顶上三层绿，<br>　　剑截眸中一寸光。舞胜柳枝腰更软，歌嫌珠贯曲犹长。<br>　　虽然不似王孙女，解爱临邛卖赋郎。<br>　　锦里芬芳少佩兰，风流全占似君难。心迷晓梦窗犹暗，<br>　　粉落香肌汗未干。两脸夭桃从镜发，一眸春水照人寒。<br>　　自嗟此地非吾土，不得如花岁岁看。
◎卷.8【和人听歌】崔珏<br>　　气吐幽兰出洞房，乐人先问调宫商。声和细管珠才转，<br>　　曲度沉烟雪更香。公子不随肠万结，离人须落泪千行。<br>　　巫山唱罢行云过，犹自微尘舞画梁。<br>　　红脸初分翠黛愁，锦筵歌板拍清秋。一楼春雪和尘落，<br>　　午夜寒泉带雨流。座上美人心尽死，尊前旅客泪难收。<br>　　莫辞更送刘郎酒，百斛明珠异日酬。
◎卷.9【水晶枕】崔珏<br>　　千年积雪万年冰，掌上初擎力不胜。南国旧知何处得，<br>　　北方寒气此中凝。黄昏转烛萤飞沼，白日褰帘水在簪。<br>　　蕲簟蜀琴相对好，裁诗乞与涤烦襟。
◎卷.10【席间咏琴客】崔珏<br>　　七条弦上五音寒，此艺知音自古难。<br>　　唯有河南房次律，始终怜得董庭兰。
◎卷.11【句】崔珏<br>　　楚王宫地罗含宅，赖许时时听法来。（早梅赠李商隐。<br>　　见《商隐集注》）<br>第五百九十二卷
◎卷.1【徒相逢】曹邺<br>　　江边野花不须采，梁头野燕不用亲。<br>　　西施本是越溪女，承恩不荐越溪人。
◎卷.2【杂诫】曹邺<br>　　带香入鲍肆，香气同鲍鱼。未入犹可悟，已入当何如。
◎卷.3【捕渔谣】曹邺<br>　　天子好征战，百姓不种桑。天子好年少，无人荐冯唐。<br>　　天子好美女，夫妇不成双。
◎卷.4【四怨三愁五情诗十二首·一怨】曹邺<br>　　美人如新花，许嫁还独守。岂无青铜镜，终日自疑丑。
◎卷.5【四怨三愁五情诗十二首·二怨】曹邺<br>　　庭花已结子，岩花犹弄色。谁令生处远，用尽春风力。
◎卷.6【四怨三愁五情诗十二首·三怨】曹邺<br>　　短鬟一如螓，长眉一如蛾。相共棹莲舟，得花不如他。
◎卷.7【四怨三愁五情诗十二首·四怨】曹邺<br>　　手推呕哑车，朝朝暮暮耕。未曾分得谷，空得老农名。
◎卷.8【四怨三愁五情诗十二首·一愁】曹邺<br>　　远梦如水急，白发如草新。归期待春至，春至还送人。
◎卷.9【四怨三愁五情诗十二首·二愁】曹邺<br>　　涧草短短青，山月朗朗明。此夜目不掩，屋头乌啼声。
◎卷.10【四怨三愁五情诗十二首·三愁】曹邺<br>　　别家鬓未生，到城鬓似发。朝朝临川望，灞水不入越。
◎卷.11【四怨三愁五情诗十二首·一情】曹邺<br>　　东西是长江，南北是官道。牛羊不恋山，只恋山中草。
◎卷.12【四怨三愁五情诗十二首·二情】曹邺<br>　　阿娇生汉宫，西施住南国。专房莫相妒，各自有颜色。
◎卷.13【四怨三愁五情诗十二首·三情】曹邺<br>　　蛱蝶空中飞，夭桃庭中春。见他夫妇好，有女初嫁人。
◎卷.14【四怨三愁五情诗十二首·四情】曹邺<br>　　槟榔自无柯，椰叶自无阴。常羡庭边竹，生笋高于林。
◎卷.15【四怨三愁五情诗十二首·五情】曹邺<br>　　野雀空城饥，交交复飞飞。勿怪官仓粟，官仓无空时。
◎卷.16【寄刘驾】曹邺<br>　　一川草色青袅袅，绕屋水声如在家。<br>　　怅望美人不携手，墙东又发数枝花。
◎卷.17【风人体】曹邺<br>　　出门行一步，形影便相失。何况大堤上，骢马如箭疾。<br>　　夜夜如织妇，寻思待成匹。郎只不在家，在家亦如出。<br>　　将金与卜人，谲道远行吉。念郎缘底事，不具天与日。
◎卷.18【杏园即席上同年】曹邺<br>　　岐路不在天，十年行不至。一旦公道开，青云在平地。<br>　　枕上数声鼓，衡门已如市。白日探得珠，不待骊龙睡。<br>　　匆匆出九衢，僮仆颜色异。故衣未及换，尚有去年泪。<br>　　晴阳照花影，落絮浮野翠。对酒时忽惊，犹疑梦中事。<br>　　自怜孤飞鸟，得接鸾凤翅。永怀共济心，莫起胡越意。
◎卷.19【恃宠】曹邺<br>　　二月树色好，昭仪正骄奢。恐君爱阳艳，斫却园中花。<br>　　三十六宫女，髻鬟各如鸦。君王心所怜，独自不见瑕。<br>　　台上红灯尽，未肯下金车。一笑不得所，尘中悉无家。<br>　　飞燕身更轻，何必恃容华。
◎卷.20【题女郎庙】曹邺<br>　　数点烟香出庙门，女娥飞去影中存。<br>　　年年岭上春无主，露泣花愁断客魂。
◎卷.21【四望楼】曹邺<br>　　背山见楼影，应合与山齐。座上日已出，城中未鸣鸡。<br>　　无限燕赵女，吹笙上金梯。风起洛阳东，香过洛阳西。<br>　　公子长夜醉，不闻子规啼。
◎卷.22【筑城三首】曹邺<br>　　郎有蘼芜心，妾有芙蓉质。不辞嫁与郎，筑城无休日。<br>　　呜呜啄人鸦，轧轧上城车。力尽土不尽，得归亦无家。<br>　　筑人非筑城，围秦岂围我。不知城上土，化作宫中火。
◎卷.23【奉命齐州推事毕寄本府尚书】曹邺<br>　　越鸟栖不定，孤飞入齐乡。日暮天欲雨，那兼羽翎伤。<br>　　州民言刺史，蠹物甚于蝗。受命大执法，草草是行装。<br>　　仆隶皆分散，单车驿路长。四顾无相识，奔驰若投荒。<br>　　重门下长锁，树影空过墙。驱囚绕廊屋，bb々如牛羊。<br>　　狱吏相对语，簿书堆满床。敲枷打锁声，终日在目旁。<br>　　既舍三山侣，来馀五斗粮。忍学空城雀，潜身入官仓。<br>　　国中天子令，头上白日光。曲木用处多，不如直为梁。<br>　　恐孤食恩地，昼夜心不遑。仲夏天气热，鬓须忽成霜。<br>　　社鼠不可灌，城狐不易防。偶于擒纵间，尽得见否臧。<br>　　截断奸吏舌，擘开冤人肠。明朝向西望，走马归汶阳。
◎卷.24【北郭闲思】曹邺<br>　　山前山后是青草，尽日出门还掩门。<br>　　每思骨肉在天畔，来看野翁怜子孙。
◎卷.25【战城南】曹邺<br>　　千金画阵图，自为弓剑苦。杀尽田野人，将军犹爱武。<br>　　性命换他恩，功成谁作主。凤凰楼上人，夜夜长歌舞。
◎卷.26【自退】曹邺<br>　　寒女面如花，空寂常对影。况我不嫁容，甘为瓶堕井。
◎卷.27【早起】曹邺<br>　　月堕沧浪西，门开树无影。此时归梦阑，立在梧桐井。
◎卷.28【古相送】曹邺<br>　　行人卜去期，白发根已出。执君青松枝，空数别来日。<br>　　心如七夕女，生死难再匹。且愿车声迫，莫使马行疾。<br>　　巫山千丈高，亦恐梦相失。
◎卷.29【甲第】曹邺<br>　　游人未入门，花影出门前。将军来此住，十里无荒田。
◎卷.30【望不来】曹邺<br>　　见花忆郎面，常愿花色新。为郎容貌好，难有相似人。
◎卷.31【官仓鼠】曹邺<br>　　官仓老鼠大如斗，见人开仓亦不走。<br>　　健儿无粮百姓饥，谁遣朝朝入君口。
◎卷.32【题濮庙】曹邺<br>　　晓祭瑶斋夜扣钟，鳌头风起浪重重。人间直有仙桃种，<br>　　海上应无肉马踪。赤水梦沈迷象罔，翠华恩断泣芙蓉。<br>　　不知皇帝三宫驻，始向人间著衮龙。
◎卷.33【偶题】曹邺<br>　　白玉先生多在市，青牛道士不居山。<br>　　但能共得丹田语，正是忙时身亦闲。
◎卷.34【登岳阳楼有怀寄座主相公】曹邺<br>　　南登岳阳楼，北眺长安道。不见升平里，千山树如草。<br>　　骨肉在南楚，沈忧起常早。白社愁成空，秋芜待谁扫。<br>　　常闻诗人语，西子不宜老。赖识丹元君，时来语蓬岛。
◎卷.35【出关】曹邺<br>　　山上黄犊走避人，山下女郎歌满野。<br>　　我独南征恨此身，更有无成出关者。
◎卷.36【将赴天平职书怀寄翰林从兄】曹邺<br>　　居处绝人事，门前雀罗施。谁遣辟书至，仆隶皆展眉。<br>　　匹马渡河洛，西风飘路岐。手执王粲笔，闲吟向旌旗。<br>　　香晚翠莲动，吟馀红烛移。开口啖酒肉，将何报相知。<br>　　况我魏公子，相顾不相疑。岂学官仓鼠，饱食无所为。<br>　　白露沾碧草，芙蓉落清池。自小不到处，全家忽如归。<br>　　吾宗处清切，立在白玉墀。方得一侍座，单车又星飞。<br>　　愿将门底水，永托万顷陂。
◎卷.37【贺雪寄本府尚书】曹邺<br>　　雨雪不顺时，阴阳失明晦。麦根半成土，农夫泣相对。<br>　　我公诚诉天，天地忽已泰。长飙卷白云，散落群峰外。<br>　　拂砌花影明，交宫鹤翎碎。宿鸟晨不飞，犹疑月光在。<br>　　碧树香尽发，蠹虫声渐退。有客怀兔园，吟诗绕城内。
◎卷.38【寄嵩阳道人】曹邺<br>　　三山浮海倚蓬瀛，路入真元险尽平。华表千年孤鹤语，<br>　　人间一梦晚蝉鸣。将龙逐虎神初王，积火焚心气渐清。<br>　　见说嵩阳有仙客，欲持金简问长生。
◎卷.39【去不返】曹邺<br>　　寒女不自知，嫁为公子妻。亲情未识面，明日便东西。<br>　　但得上马了，一去头不回。双轮如鸟飞，影尽东南街。<br>　　九重十二门，一门四扇开。君从此路去，妾向此路啼。<br>　　但得见君面，不辞插荆钗。
◎卷.40【送进士下第归南海】曹邺<br>　　数片红霞映夕阳，揽君衣袂更移觞。行人莫叹碧云晚，<br>　　上国每年春草芳。雪过蓝关寒气薄，雁回湘浦怨声长。<br>　　应无惆怅沧波远，十二玉楼非我乡。
◎卷.41【送厉图南下第归澧州】曹邺<br>　　当春人尽归，我独无归计。送君自多感，不是缘下第。<br>　　君看山上草，尽有干云势。结根既不然，何必更掩袂。<br>　　澧水鲈鱼贱，荆门杨柳细。勿为阳艳留，此处有月桂。<br>　　言毕尊未干，十二门欲闭。伫立望不见，登高更流涕。<br>　　吟君别我诗，怅望水烟际。
◎卷.42【思不见】曹邺<br>　　但见出门踪，不见入门迹。却笑山头女，无端化为石。
◎卷.43【贵宅】曹邺<br>　　入门又到门，到门戟相对。玉箫声尚远，疑似人不在。<br>　　公子厌花繁，买药栽庭内。望远不上楼，窗中见天外。<br>　　此地日烹羊，无异我食菜。自是愁人眼，见之若奢泰。
◎卷.44【下第寄知己】曹邺<br>　　长安孟春至，枯树花亦发。忧人此时心，冷若松上雪。<br>　　自知才不堪，岂敢频泣血。所痛无罪者，明时屡遭刖。<br>　　故山秋草多，一卷成古辙。夜来远心起，梦见潇湘月。<br>　　大贤冠盖高，何事怜屑屑。不令伤弓鸟，日暮飞向越。<br>　　闻知感激语，胸中如有物。举头望青天，白日头上没。<br>　　归来通济里，开户山鼠出。中庭广寂寥，但见薇与蕨。<br>　　无虑数尺躯，委作泉下骨。唯愁揽清镜，不见昨日发。<br>　　愿怜闺中女，晚嫁唯守节。勿惜四座言，女巧难自说。
◎卷.45【吴宫宴】曹邺<br>　　吴宫城阙高，龙凤遥相倚。四面铿鼓钟，中央列罗绮。<br>　　春风时一来，兰麝闻数里。三度明月落，青娥醉不起。<br>　　江头铁剑鸣，玉座成荒垒。适来歌舞处，未知身是鬼。
◎卷.46【长相思】曹邺<br>　　翦妾身上巾，赠郎伤妾神。郎车不暂停，妾貌宁长春。<br>　　春天无停雪，沧海无停津。遣妾空床梦，夜夜随车轮。
◎卷.47【长城下】曹邺<br>　　远水犹归壑，征人合忆乡。泣多盈袖血，吟苦满头霜。<br>　　楚国连天浪，衡门到海荒。何当生燕羽，时得近雕梁。
◎卷.48【成名后献恩门】曹邺<br>　　为物稍有香，心遭蠹虫啮。平人登太行，万万车轮折。<br>　　一辞桂岭猿，九泣东门月。年年孟春时，看花不如雪。<br>　　僻居城南隅，颜子须泣血。沉埋若九泉，谁肯开口说。<br>　　辛勤学机杼，坐对秋灯灭。织锦花不常，见之尽云拙。<br>　　自怜孤生竹，出土便有节。每听浮竞言，喉中似无舌。<br>　　忽然风雷至，惊起池中物。拔上青云巅，轻如一毫发。<br>　　珑珑金锁甲，稍稍城乌绝。名字如鸟飞，数日便到越。<br>　　幽兰生虽晚，幽香亦难歇。何以保此身，终身事无缺。
◎卷.49【赠道师】曹邺<br>　　举世皆问人，唯师独求己。一马无四蹄，顷刻行千里。<br>　　应笑北原上，丘坟乱如蚁。
◎卷.50【入关】曹邺<br>　　衡门亦无路，何况入西秦。灸病不得穴，徒为采艾人。
◎卷.51【听刘尊师弹琴】曹邺<br>　　曾于清海独闻蝉，又向空庭夜听泉。<br>　　不似斋堂人静处，秋声长在七条弦。
◎卷.52【题山居】曹邺<br>　　扫叶煎茶摘叶书，心闲无梦夜窗虚。<br>　　只应光武恩波晚，岂是严君恋钓鱼。
◎卷.53【关试前送进士姚潜下第归南阳】曹邺<br>　　马嘶残日没残霞，二月东风便到家。<br>　　莫羡长安占春者，明年始见故园花。
◎卷.54【浐川寄进士刘驾】曹邺<br>　　我家不背水，君身不向越。自是相忆苦，忽如经年别。<br>　　山家草木寒，石上有残雪。美人望不见，迢迢云中月。
◎卷.55【翠孤至渚宫寄座主相公】曹邺<br>　　万里一孤舟，春行夏方到。骨肉尽单羸，沉忧满怀抱。<br>　　羁孤相对泣，性命不相保。开户山鼠惊，虫声乱秋草。<br>　　白菌缘屋生，黄蒿拥篱倒。对此起长嗟，芳年亦须老。<br>　　恩门为宰相，出入用天道。忽于摧落间，收得青松操。<br>　　全家到江陵，屋虚风浩浩。中肠自相伐，日夕如寇盗。<br>　　其下有孤侄，其上有孀嫂。黄粮贱于土，一饭常不饱。<br>　　天斜日光薄，地湿虫叫噪。惟恐道忽消，形容益枯槁。<br>　　古人于黄雀，岂望白环报。奉答恩地恩，何惭以诚告。
◎卷.56【早秋宿田舍】曹邺<br>　　涧草疏疏萤火光，山月朗朗枫树长。<br>　　南村犊子夜声急，应是栏边新有霜。
◎卷.57【旅次岳阳寄京中亲故】曹邺<br>　　君山南面浪连天，一客愁心两处悬。身逐片帆归楚泽，<br>　　魂随流水向秦川。月回浦北千寻雪，树出湖东几点烟。<br>　　更欲登楼向西望，北风催上洞庭船。
◎卷.58【题舒乡】曹邺<br>　　功名若及鸱夷子，必拟将舟泛洞庭。<br>　　柳色湖光好相待，我心非醉亦非醒。
◎卷.59【碧寻宴上有怀知己】曹邺<br>　　荻花芦叶满溪流，一簇笙歌在水楼。金管曲长人尽醉，<br>　　玉簪恩重独生愁。女萝力弱难逢地，桐树心孤易感秋。<br>　　莫怪当欢却惆怅，全家欲上五湖舟。
◎卷.60【从天平节度使游平流园】曹邺<br>　　池塘静于寺，俗事不到眼。下马如在山，令人忽疏散。<br>　　明公有高思，到此遂长返。乘兴挈一壶，折荷以为盏。<br>　　入竹藤似蛇，侵墙水成藓。幽鸟不识人，时来拂冠冕。<br>　　沿流路若穷，及行路犹远。洞中已云夕，洞口天未晚。<br>　　自怜不羁者，写物心常简。翻愁此兴多，引得嵇康懒。
◎卷.61【故人寄茶（一作李德裕诗）】曹邺<br>　　剑外九华英，缄题下玉京。开时微月上，碾处乱泉声。<br>　　半夜招僧至，孤吟对月烹。碧沈霞脚碎，香泛乳花轻。<br>　　六腑睡神去，数朝诗思清。月馀不敢费，留伴肘书行。<br>第五百九十三卷
◎卷.1【东武吟】曹邺<br>　　心如山上虎，身若仓中鼠。惆怅倚市门，无人与之语。<br>　　夜宴李将军，欲望心相许。何曾听我言，贪谑邯郸女。<br>　　独上黄金台，凄凉泪如雨。
◎卷.2【蓟北门行（一本作出自蓟北门行）】曹邺<br>　　长河冻如石，征人夜中戍。但恐筋力尽，敢惮将军遇。<br>　　古来死未歇，白骨碍官路。岂无一有功，可以高其墓。<br>　　亲戚牵衣泣，悲号自相顾。死者虽无言，那堪生者悟。<br>　　不如无手足，得见齿发暮。乃知七尺躯，却是速死具。
◎卷.3【金井怨】曹邺<br>　　西风吹急景，美人照金井。不见面上花，却恨井中影。
◎卷.4【姑苏台】曹邺<br>　　南宫酒未销，又宴姑苏台。美人和泪去，半夜阊门开。<br>　　相对正歌舞，笑中闻鼓鼙。星散九重门，血流十二街。<br>　　一去成万古，台尽人不回。时闻野田中，拾得黄金钗。
◎卷.5【夜坐有怀】曹邺<br>　　悄悄月出树，东南若微霜。愁人不成寐，五月夜亦长。<br>　　佳期杳天末，骨肉不在旁。年华且有恨，厥体难久康。<br>　　人言力耕者，岁旱亦有粮。吾道固如此，安得苦伥伥。
◎卷.6【寄监察从兄】曹邺<br>　　我祖居邺地，邺人识文星。此地星已落，兼无古时城。<br>　　古风既无根，千载难重生。空留建安书，传说七子名。<br>　　贱子生桂州，桂州山水清。自觉心貌古，兼合古人情。<br>　　因为二雅诗，出语有性灵。持来向长安，时得长者惊。<br>　　芝草不为瑞，还共木叶零。恨如辙中土，终岁填不平。<br>　　吾宗戴豸冠，忽然入西京。怜其羽翼单，抚若亲弟兄。<br>　　松根已坚牢，松叶岂不荣。言罢眼无泪，心中如酒酲。
◎卷.7【乐府体】曹邺<br>　　莲子房房嫩，菖蒲叶叶齐。共结池中根，不厌池中泥。
◎卷.8【弃妇】曹邺<br>　　嫁来未曾出，此去长别离。父母亦有家，羞言何以归。<br>　　此日年且少，事姑常有仪。见多自成丑，不待颜色衰。<br>　　何人不识宠，所嗟无自非。将欲告此意，四邻已相疑。
◎卷.9【读李斯传】曹邺<br>　　一车致三毂，本图行地速。不知驾驭难，举足成颠覆。<br>　　欺暗尚不然，欺明当自戮。难将一人手，掩得天下目。<br>　　不见三尺坟，云阳草空绿。
◎卷.10【文宗陵】曹邺<br>　　千年尧舜心，心成身已殁。始随苍梧云，不返苍龙阙。<br>　　宫女衣不香，黄金赐白发。留此奉天下，所以无征伐。<br>　　至今汨罗水，不葬大夫骨。
◎卷.11【偶怀】曹邺<br>　　开目不见路，常如夜中行。最贱不自勉，中涂与谁争。<br>　　蓬为沙所危，还向沙上生。一年秋不熟，安得便废耕。<br>　　颜子命未达，亦遇时人轻。
◎卷.12【代罗敷诮使君】曹邺<br>　　常言爱嵩山，别妾向东京。朝来见人说，却知在石城。<br>　　未必菖蒲花，只向石城生。自是使君眼，见物皆有情。<br>　　麋鹿同上山，莲藕同在泥。莫学天上日，朝东暮还西。
◎卷.13【怨歌行】曹邺<br>　　丈夫好弓剑，行坐说金吾。喜闻有行役，结束不待车。<br>　　官田赠倡妇，留妾侍舅姑。舅姑皆已死，庭花半是芜。<br>　　中妹寻适人，生女亦嫁夫。何曾寄消息，他处却有书。<br>　　严风厉中野，女子心易孤。贫贱又相负，封侯意何如。
◎卷.14【南征怨】曹邺<br>　　万浪东不回，昭王南征早。龙舟没何处，独树江上老。<br>　　吾欲问水滨，宫殿已生草。
◎卷.15【和潘安仁金谷集】曹邺<br>　　太守龙为马，将军金作车。香飘十里风，风下绿珠歌。<br>　　莫怪坐上客，叹君庭前花。明朝此池馆，不是石崇家。
◎卷.16【不可见】曹邺<br>　　常闻贫贱夫，头白终相待。自从嫁黔娄，终岁长不在。<br>　　君梦有双影，妾梦空四邻。常思劲北风，吹折双车轮。
◎卷.17【秦后作】曹邺<br>　　大道不居谦，八荒安苟得。木中不生火，高殿祸顷刻。<br>　　谁将白帝子，践我礼义域。空持拔山志，欲夺天地德。<br>　　轵道人不回，壮士断消息。父母骨成薪，虫蛇自相食。<br>　　鼎乱阴阳疑，战尽鬼神力。东郊龙见血，九土玄黄色。<br>　　鼙鼓裂二景，妖星动中国。圆丘无日月，旷野失南北。<br>　　徒流杀人血，神器终不忒。一马渡空江，始知贤者贼。
◎卷.18【薄命妾】曹邺<br>　　薄命常恻恻，出门见南北。刘郎马蹄疾，何处去不得。<br>　　泪珠不可收，虫丝不可织。知君绿桑下，更有新相识。
◎卷.19【放歌行】曹邺<br>　　莫唱放歌行，此歌临楚水。人皆恶此声，唱者终不已。<br>　　三闾有何罪，不向枕上死。
◎卷.20【江西送人】曹邺<br>　　八月江上楼，西风令人愁。携酒楼上别，尽见四山秋。<br>　　但愁今日知，莫作他时疑。郎本不住此，无人泣望归。<br>　　何水不生波，何木不改柯。遥知明日恨，不如今日多。<br>　　将心速投人，路远人如何。
◎卷.21【始皇陵下作】曹邺<br>　　千金买鱼灯，泉下照狐兔。行人上陵过，却吊扶苏墓。<br>　　累累圹中物，多于养生具。若使山可移，应将秦国去。<br>　　舜殁虽在前，今犹未封树。
◎卷.22【洛原西望】曹邺<br>　　筑城畏不坚，城坚心自毁。秦树满平原，秦人不居此。<br>　　犹为泣路者，无力报天子。
◎卷.23【赵城怀古】曹邺<br>　　邯郸旧公子，骑马又鸣珂。手挥白玉鞭，不避五侯车。<br>　　闲愁春日短，沽酒入倡家。一笑千万金，醉中赠秦娥。<br>　　如今高原上，树树白杨花。
◎卷.24【代班姬】曹邺<br>　　宠极多妒容，乘车上金阶。欻然赵飞燕，不语到日西。<br>　　手把菖蒲花，君王唤不来。常嫌鬓蝉重，乞人白玉钗。<br>　　君心无定波，咫尺流不回。后宫门不掩，每夜黄鸟啼。<br>　　买得千金赋，花颜已如灰。
◎卷.25【庭草】曹邺<br>　　庭草根自浅，造化无遗功。低回一寸心，不敢怨春风。
◎卷.26【过白起墓】曹邺<br>　　夷陵火焰灭，长平生气低。将军临老病，赐剑咸阳西。
◎卷.27【对酒】曹邺<br>　　爱酒知是僻，难与性相舍。未必独醒人，便是不饮者。<br>　　晚岁无此物，何由住田野。
◎卷.28【续幽愤】曹邺<br>　　繁霜作阴起，朱火乘夕发。清昼冷无光，兰膏坐销歇。<br>　　惟公执天宪，身是台中杰。一逐楚大夫，何人为君雪。<br>　　匆匆鬼方路，不许辞双阙。过门似他乡，举趾如遗辙。<br>　　八月黄草生，洪涛入云热。危魂没太行，客吊空骨节。<br>　　千年瘴江水，恨声流不绝。
◎卷.29【古词】曹邺<br>　　高阙碍飞鸟，人言是君家。经年不归去，爱妾面上花。<br>　　妾面虽有花，妾心非女萝。郎妻自不重，于妾欲如何。
◎卷.30【和谢豫章从宋公戏马台送孔令谢病】曹邺<br>　　碧树杳云暮，朔风自西来。佳人忆山水，置酒在高台。<br>　　不必问流水，坐来日已西。劝君速归去，正及鹧鸪啼。
◎卷.31【送进士李殷下第游汾河】曹邺<br>　　上国花照地，遣君向西征。旁人亦有恨，况复故人情。<br>　　单车欲云去，别酒忽然醒。如何今夜梦，半作道路程。<br>　　边士不好礼，全家住军城。城中鼓角严，旅客常夜惊。<br>　　中有左记室，逢人眼光明。西门未归者，下马如到京。<br>　　还应一开卷，为子心不平。殷勤说忠抱，壮志勿自轻。
◎卷.32【相思极（一作长相思）】曹邺<br>　　妾颜与日空，君心与日新。三年得一书，犹在湘之滨。<br>　　料君相轻意，知妾无至亲。况当受明礼，不令再嫁人。<br>　　愿君从此日，化质为妾身。
◎卷.33【代谢玄晖新亭送范零陵】曹邺<br>　　楚水洪无际，沧茫接天涯。相看不能语，独鸟下江蓠。<br>　　蓬子悉有恋，蓬根却无期。车轮自不住，何必怨路岐。<br>　　孟冬衣食薄，梦寐亦未遗。
◎卷.34【山中效陶】曹邺<br>　　落第非有罪，兹山聊归止。山猿隔云住，共饮山中水。<br>　　读书时有兴，坐石忘却起。西山忽然暮，往往遗巾履。<br>　　经时一出门，兼候僮仆喜。常被山翁笑，求名岂如此。<br>　　齿发老未衰，何如且求己。
◎卷.35【城南野居寄知己】曹邺<br>　　奔走未到我，在城如在村。出门既无意，岂如常闭门。<br>　　作诗二十载，阙下名不闻。无人为开口，君子独有言。<br>　　身为苦寒士，一笑亦感恩。殷勤中途上，勿使车无轮。
◎卷.36【古莫买妾行】曹邺<br>　　千扉不当路，未似开一门。若遣绿珠丑，石家应尚存。
◎卷.37【霁后作（齐梁体）】曹邺<br>　　新霁辨草木，晚塘明衣衿。乳燕不归宿，双双飞向林。<br>　　微照露花影，轻云浮麦阴。无人可招隐，尽日登山吟。
◎卷.38【田家效陶】曹邺<br>　　黑黍舂来酿酒饮，青禾刈了驱牛载。<br>　　大姑小叔常在眼，却笑长安在天外。
◎卷.39【寄贾驰先辈】曹邺<br>　　游子想万里，何必登高台。闻君燕女吟，如自蓟北来。<br>　　长安高盖多，健马东西街。尽说蒿簪古，将钱买金钗。<br>　　我祖西园事，言之独伤怀。如今数君子，如鸟无树栖。<br>　　济水一入河，便与清流乖。闻君欲自持，勿使吾道低。
◎卷.40【送友人入塞】曹邺<br>　　乱蓬无根日，送子入青塞。苍茫万里秋，如见原野大。<br>　　鸟雀寒不下，山川迥相对。一马没黄云，登高望犹在。<br>　　惊风忽然起，白日黯已晦。如何恨路长，出门天涯外。
◎卷.41【寄阳朔友人】曹邺<br>　　桂林须产千株桂，未解当天影日开。<br>　　我到月中收得种，为君移向故园栽。
◎卷.42【题广福岩】曹邺<br>　　未有天地先融结，方广高深无丈尺。<br>　　书言不尽画难成，留与人间作奇特。
◎卷.43【送曾德迈归宁宜春】曹邺<br>　　湘东山水有清辉，袁水词人得意归。几府争驰毛义檄，<br>　　一乡看侍老莱衣。筵开灞岸临清浅，路去蓝关入翠微。<br>　　想到宜阳更无事，并将欢庆奉庭闱。
◎卷.44【送郑谷归宜春】曹邺<br>　　无成归故国，上马亦高歌。况是飞鸣后，殊为喜庆多。<br>　　暑销嵩岳雨，凉吹洞庭波。莫便闲吟去，须期接盛科。
◎卷.45【老圃堂（一作薛能诗）】曹邺<br>　　邵平瓜地接吾庐，谷雨干时手自锄。<br>　　昨日春风欺不在，就床吹落读残书。<br>第五百九十四卷
◎卷.1【登芜城】储嗣宗<br>　　昔人登此地，丘垄已前悲。今日又非昔，春风能几时。
◎卷.2【沧浪峡（一作储光羲诗）】储嗣宗<br>　　沧浪临古道，道上石成尘。自有沧浪峡，谁为无事人。
◎卷.3【垓城】储嗣宗<br>　　百战未言非，孤军惊夜围。山河意气尽，泪湿美人衣。
◎卷.4【南陂远望】储嗣宗<br>　　闲门横古塘，红树已惊霜。独立望秋草，野人耕夕阳。<br>　　孤烟起蜗舍，飞鹭下渔梁。唯有田家事，依依似故乡。
◎卷.5【宿玉箫宫】储嗣宗<br>　　尘飞不到空，露湿翠微宫。鹤影石桥月，箫声松殿风。<br>　　绿毛辞世女，白发入壶翁。借问烧丹处，桃花几遍红。
◎卷.6【晚眺徐州延福寺】储嗣宗<br>　　杉风振旅尘，晚景藉芳茵。片水明在野，万花深见人。<br>　　静依归鹤思，远惜旧山春。今日惜携手，寄怀吟白蘋。
◎卷.7【宿甘棠馆】储嗣宗<br>　　尘迹入门尽，悄然江海心。水声巫峡远，山色洞庭深。<br>　　风桂落寒子，岚烟凝夕阴。前轩鹤归处，萝月思沈沈。
◎卷.8【和茅山高拾遗忆山中杂题五首·山泉】储嗣宗<br>　　香味清机仙府回，萦纡乱石便流杯。<br>　　春风莫泛桃花去，恐引凡人入洞来。
◎卷.9【和茅山高拾遗忆山中杂题五首·巢鹤】储嗣宗<br>　　千万云间丁令威，殷勤仙骨莫先飞。<br>　　若逢茅氏传消息，贞白先生不久归。
◎卷.10【和茅山高拾遗忆山中杂题五首·胡山】储嗣宗<br>　　犬入五云音信绝，凤楼凝碧悄无声。<br>　　焚香古洞步虚夜，露湿松花空月明。
◎卷.11【和茅山高拾遗忆山中杂题五首·小楼】储嗣宗<br>　　松杉风外乱山青，曲几焚香对石屏。<br>　　空忆去年春雨后，燕泥时污太玄经。
◎卷.12【和茅山高拾遗忆山中杂题五首·山邻】储嗣宗<br>　　石桥春涧已归迟，梦入仙山山不知。<br>　　柱史从来非俗吏，青牛道士莫相疑。
◎卷.13【送道士】储嗣宗<br>　　泠然御风客，与道自浮沉。黄鹤有归语，白云无忌心。<br>　　药炉经月净，天路入壶深。从此分杯后，相思何处寻。
◎卷.14【宿山馆】储嗣宗<br>　　寂寞对衰草，地凉凝露华。蝉鸣月中树，风落客前花。<br>　　山馆无宿伴，秋琴初别家。自怜千万里，笔砚寄生涯。
◎卷.15【入浮石山】储嗣宗<br>　　斜日出门去，残花已过春。鸟声穿叶远，虎迹渡溪新。<br>　　入洞几时路，耕田何代人。自惭非避俗，不敢问迷津。
◎卷.16【送人归故园】储嗣宗<br>　　远节惨言别，况予心久违。从来忆家泪，今日送君归。<br>　　野路正风雪，还乡犹布衣。里中耕稼者，应笑读书非。
◎卷.17【得越中书】储嗣宗<br>　　芳草离离思，悠悠春梦馀。池亭千里月，烟水一封书。<br>　　诗想怀康乐，文应吊子胥。扁舟恋南越，岂独为鲈鱼。
◎卷.18【秋墅】储嗣宗<br>　　欲暮候樵者，望山空翠微。虹随馀雨散，鸦带夕阳归。<br>　　穷巷长秋草，孤村时捣衣。谁知多病客，寂寞掩柴扉。
◎卷.19【哭彭先生】储嗣宗<br>　　谷口溪声客自伤，那堪呜咽吊残阳。空阶鹤恋丹青影，<br>　　秋雨苔封白石床。主祭孤儿初学语，无媒旅榇未还乡。<br>　　门人远赴心丧夜，月满千山旧草堂。
◎卷.20【和顾非熊先生题茅山处士闲居】储嗣宗<br>　　归耕地肺绝尘喧，匣里青萍未报恩。浊酒自怜终日醉，<br>　　古风时得野人言。鸟啼碧树闲临水，花满青山静掩门。<br>　　唯有阶前芳草色，年年惆怅忆王孙。
◎卷.21【长安怀古】储嗣宗<br>　　祸稔萧墙终不知，生人力屈尽边陲。赤龙已赴东方暗，<br>　　黄犬徒怀上蔡悲。面缺崩城山寂寂，土埋冤骨草离离。<br>　　秋风解怨扶苏死，露泣烟愁红树枝。
◎卷.22【过王右丞书堂二首】储嗣宗<br>　　澄潭昔卧龙，章句世为宗。独步声名在，千岩水石空。<br>　　野禽悲灌木，落日吊清风。后学攀遗址，秋山闻草虫。<br>　　万树影参差，石床藤半垂。萤光虽散草，鸟迹尚临池。<br>　　风雅传今日，云山想昔时。感深苏属国，千载五言诗。
◎卷.23【孤雁】储嗣宗<br>　　孤雁暮飞急，萧萧天地秋。关河正黄叶，消息断青楼。<br>　　湘渚烟波远，骊山风雨愁。此时万里道，魂梦绕沧洲。
◎卷.24【赠隐者】储嗣宗<br>　　尽室居幽谷，乱山为四邻。雾深知有术，窗静似无人。<br>　　鹤语松上月，花明云里春。生涯更何许，尊酒与垂纶。
◎卷.25【早春怀薛公裕】储嗣宗<br>　　幽独自成愚，柴门日渐芜。陆机初入洛，孙楚又游吴。<br>　　失意怨杨柳，异乡闻鹧鸪。相思复相望，春草满南湖。
◎卷.26【村月】储嗣宗<br>　　月午篱南道，前村半隐林。田翁独归处，荞麦露花深。
◎卷.27【早春】储嗣宗<br>　　野树花初发，空山独见时。踟蹰历阳道，乡思满南枝。
◎卷.28【送友人游吴】储嗣宗<br>　　吴山青楚吟，草色异乡心。一酌水边酒，数声花下琴。<br>　　登楼旧国远，探穴九疑深。更想逢秋节，那堪闻夜砧。
◎卷.29【赠别】储嗣宗<br>　　兰泽伤秋色，临风远别期。东城草虽绿，南浦柳无枝。<br>　　直道岂易枉，暗投谁不疑。因君问行役，有泪湿江蓠。
◎卷.30【经故人旧居】储嗣宗<br>　　万里访遗尘，莺声泪湿巾。古书无主散，废宅与山邻。<br>　　宿草风悲夜，荒村月吊人。凄凉问残柳，今日为谁春。
◎卷.31【随边使过五原】储嗣宗<br>　　偶逐星车犯虏尘，故乡常恐到无因。<br>　　五原西去阳关废，日漫平沙不见人。
◎卷.32【春怀寄秣陵知友】储嗣宗<br>　　庐江城外柳堪攀，万里行人尚未还。<br>　　借问景阳台下客，谢家谁更卧东山。
◎卷.33【宋州月夜感怀】储嗣宗<br>　　雁池衰草露沾衣，河水东流万事微。<br>　　寂寞青陵台上月，秋风满树鹊南飞。
◎卷.34【吴宫】储嗣宗<br>　　荒台荆棘多，忠谏竟如何。细草迷宫巷，闲花误绮罗。<br>　　前溪徒自绿，子夜不闻歌。怅望清江暮，悠悠东去波。
◎卷.35【春游望仙谷】储嗣宗<br>　　清无车马尘，深洞百花春。鸡犬疑沾药，耕桑似避秦。<br>　　登山采樵路，临水浣纱人。若得心无事，移家便卜邻。
◎卷.36【圣女祠】储嗣宗<br>　　石屏苔色凉，流水绕祠堂。巢鹊疑天汉，潭花似镜妆。<br>　　神来云雨合，神去蕙兰香。不复闻双佩，山门空夕阳。
◎卷.37【宿范水】储嗣宗<br>　　行人倦游宦，秋草宿湖边。露湿芙蓉渡，月明渔网船。<br>　　寒机深竹里，远浪到门前。何处思乡甚，歌声闻采莲。
◎卷.38【送顾陶校书归钱塘】储嗣宗<br>　　清苦月偏知，南归瘦马迟。橐轻缘换酒，发白为吟诗。<br>　　水色西陵渡，松声伍相祠。圣朝思直谏，不是挂冠时。
◎卷.39【题云阳高少府衙斋】储嗣宗<br>　　大隐能兼济，轩窗逐胜开。远含云水思，深得栋梁材。<br>　　吏散山逾静，庭闲鸟自来。更怜幽砌色，秋雨长莓苔。<br>第五百九十五卷
◎卷.1【早春山行】于武陵<br>　　江草暖初绿，雁行皆北飞。异乡那久客，野鸟尚思归。<br>　　十载过如梦，素心应已违。行行家渐远，更苦得书稀。
◎卷.2【宿友生林居因怀贾区】于武陵<br>　　绕屋树森森，多栖紫阁禽。暂过当永夜，微得话前心。<br>　　入楚行应远，经湘恨必深。那堪对寒烛，更赋别离吟。
◎卷.3【赠卖松人】于武陵<br>　　入市虽求利，怜君意独真。劚将寒涧树，卖与翠楼人。<br>　　瘦叶几经雪，淡花应少春。长安重桃李，徒染六街尘。
◎卷.4【友人南游不回因而有寄】于武陵<br>　　相思春树绿，千里亦依依。鄠杜月频满，潇湘人未归。<br>　　桂花风半落，烟草蝶双飞。一别无消息，水南车迹稀。
◎卷.5【送酂县董明府之任】于武陵<br>　　南北行已久，怜君知苦辛。万家同草木，三载得阳春。<br>　　东道听游子，夷门歌主人。空持语相送，应怪不沾巾。
◎卷.6【山上树】于武陵<br>　　日暖上山路，鸟啼知已春。忽逢幽隐处，如见独醒人。<br>　　石冷开常晚，风多落亦频。樵夫应不识，岁久伐为薪。
◎卷.7【长信宫二首】于武陵<br>　　簟凉秋气初，长信恨何如。拂黛月生指，解鬟云满梳。<br>　　一从悲画扇，几度泣前鱼。坐听南宫乐，凉风摇翠裾。<br>　　一失辇前恩，绮罗生暗尘。惟应深夜月，独伴向隅人。<br>　　长信翠蛾老，昭阳红粉新。君心似秋节，不使草长春。
◎卷.8【洛阳道】于武陵<br>　　浮世若浮云，千回故复新。旋添青草冢，更有白头人。<br>　　岁暮容将老，雪晴山欲春。行行车与马，不尽洛阳尘。
◎卷.9【东门路】于武陵<br>　　东门车马路，此路在浮沉。白日若不落，红尘应更深。<br>　　从来名利地，皆起是非心。所以青青草，年年生汉阴。
◎卷.10【江楼春望】于武陵<br>　　楼下长江路，舟车昼不闲。鸟声非故国，春色是他山。<br>　　一望云复水，几重河与关。愁心随落日，万里各西还。
◎卷.11【洛中晴望】于武陵<br>　　九陌尽风尘，嚣嚣昼复昏。古今人不断，南北路长存。<br>　　叶落上阳树，草衰金谷园。乱鸦归未已，残日半前轩。
◎卷.12【西归】于武陵<br>　　不系与舟闲，悠悠吴楚间。羞将新白发，却到旧青山。<br>　　一叶忽离树，几人同入关。长安家尚在，秋至又西还。
◎卷.13【南游】于武陵<br>　　穷秋几日雨，处处生苍苔。旧国寄书后，凉天方雁来。<br>　　露繁山草湿，洲暖水花开。去尽同行客，一帆犹未回。
◎卷.14【南游有感】于武陵<br>　　杜陵无厚业，不得驻车轮。重到曾游处，多非旧主人。<br>　　东风千岭树，西日一洲蘋。又渡湘江去，湘江水复春。
◎卷.15【夜泊湘江】于武陵<br>　　北风吹楚树，此地独先秋。何事屈原恨，不随湘水流。<br>　　凉天生片月，竟夕伴孤舟。一作南行客，无成空白头。
◎卷.16【客中】于武陵<br>　　楚人歌竹枝，游子泪沾衣。异国久为客，寒宵频梦归。<br>　　一封书未返，千树叶皆飞。南过洞庭水，更应消息稀。
◎卷.17【夜寻僧不遇（一作夜寻僧，僧游山未归）】于武陵<br>　　数歇度烟水，渐非尘俗间。泉声入秋寺，月色遍寒山。<br>　　石路几回雪，竹房犹闭关。不知双树客，何处与云闲。
◎卷.18【访道者不遇（一作访僧不遇）】于武陵<br>　　人间惟此路，长得绿苔衣。及户无行迹，游方应未归。<br>　　平生无限事，到此尽知非。独倚松门久，阴云昏翠微。
◎卷.19【赠王隐者山居（一作赠隐者）】于武陵<br>　　石室扫无尘，人寰与此分。飞来南浦树，半是华山云。<br>　　浮世几多事，先生应不闻。寒山满西日，空照雁成群。
◎卷.20【寄北客】于武陵<br>　　穷边足风惨，何处醉楼台。家去几千里，月圆十二回。<br>　　寒阡随日远，雪路向城开。游子久无信，年年空雁来。
◎卷.21【寄友人】于武陵<br>　　长安清渭东，游子迹重重。此去红尘路，难寻君马踪。<br>　　昔时轻一别，渐老贵相逢。应恋嵩阳住，嵩阳饶古松。
◎卷.22【夜与故人别】于武陵<br>　　白日去难驻，故人非旧容。今宵一别后，何处更相逢。<br>　　过楚水千里，到秦山几重。语来天又晓，月落满城钟。
◎卷.23【别故人】于武陵<br>　　行子与秋叶，各随南北风。虽非千里别，还阻一宵同。<br>　　过尽少年日，尚如长转蓬。犹为布衣客，羞入故关中。
◎卷.24【送客东归】于武陵<br>　　一听游子歌，秋计觉蹉跎。四海少平地，百川无定波。<br>　　共惊年已暮，俱向客中多。又驾征轮去，东归事若何。
◎卷.25【过侯王故第】于武陵<br>　　过此一酸辛，行人泪有痕。独残新碧树，犹拥旧朱门。<br>　　歌歇云初散，檐空燕尚存。不知弹铗客，何处感新恩。
◎卷.26【孤云】于武陵<br>　　南北各万里，有云心更闲。因风离海上，伴月到人间。<br>　　洛浦少高树，长安无旧山。裴回不可驻，漠漠又空还。
◎卷.27【远水】于武陵<br>　　悔作望南浦，望中生远愁。因知人易老，为有水东流。<br>　　欲附故乡信，不逢归客舟。萋萋两岸草，又度一年秋。
◎卷.28【咏蝉（一作客中闻早蝉）】于武陵<br>　　江头一声起，芳岁已难留。听此高林上，遥知故国秋。<br>　　应催风落叶，似劝客回舟。不是新蝉苦，年年自有愁。
◎卷.29【感情】于武陵<br>　　青山长寂寞，南望独高歌。四海故人尽，九原新垄多。<br>　　西沉浮世日，东注逝川波。不使年华驻，此生能几何。
◎卷.30【早春日山居寄城郭知己】于武陵<br>　　阳和潜发荡寒阴，便使川原景象新。入户风泉声沥沥，<br>　　当轩云岫色沈沈。残云带雨轻飘雪，嫩柳含烟小绽金。<br>　　虽有眼前诗酒兴，遨游争得称闲心。
◎卷.31【劝酒】于武陵<br>　　劝君金屈卮，满酌不须辞。花发多风雨，人生足别离。
◎卷.32【感怀（一作感情，以下一本俱作于邺诗）】于武陵<br>　　东风吹草色，空使客蹉跎。不设太平险，更应游子多。<br>　　几伤行处泪，一曲醉中歌。尽向青门外，东随渭水波。
◎卷.33【友人亭松】于武陵<br>　　俯仰不能去，如逢旧友同。曾因春雪散，见在华山中。<br>　　何处有明月，访君听远风。相将归未得，各占石岩东。
◎卷.34【游中梁山】于武陵<br>　　僻地好泉石，何人曾陆沈。不知青嶂外，更有白云深。<br>　　因此见乔木，几回思旧林。殷勤猿与鸟，惟我独何心。
◎卷.35【寻山】于武陵<br>　　到此绝车轮，萋萋草树春。青山如有利，白石亦成尘。<br>　　水阔应无路，松深不见人。如知巢与许，千载迹犹新。
◎卷.36【宿江口】于武陵<br>　　南渡人来绝，喧喧雁满沙。自生江上月，长有客思家。<br>　　半夜下霜岸，北风吹荻花。自惊归梦断，不得到天涯。
◎卷.37【秋夜达萧关】于武陵<br>　　扰扰浮梁路，人忙月自闲。去年为塞客，今夜宿萧关。<br>　　辞国几经岁，望乡空见山。不知江叶下，又作布衣还。
◎卷.38【斜谷道】于武陵<br>　　乱峰连叠嶂，千里绿峨峨。蜀国路如此，游人车亦过。<br>　　远烟当叶敛，骤雨逐风多。独忆紫芝叟，临风歌旧歌。
◎卷.39【过百牢关贻舟中者】于武陵<br>　　蜀国少平地，方思京洛间。远为千里客，来度百牢关。<br>　　帆影清江水，铃声碧草山。不因名与利，尔我各应闲。
◎卷.40【客中览镜】于武陵<br>　　何当开此镜，即见发如丝。白日急于水，一年能几时。<br>　　每逢芳草处，长返故园迟。所以多为客，蹉跎欲怨谁。
◎卷.41【长安逢隐者】于武陵<br>　　征车千里至，碾遍六街尘。向此有营地，忽逢无事人。<br>　　昔时颜未改，浮世路多新。且脱衣沽酒，终南山欲春。
◎卷.42【与僧话旧】于武陵<br>　　草堂前有山，一见一相宽。处世贵僧静，青松因岁寒。<br>　　他山逢旧侣，尽日话长安。所以闲行迹，千回绕药栏。
◎卷.43【赠王道士】于武陵<br>　　日日市朝路，何时无苦辛。不随丹灶客，终作白头人。<br>　　浮世度千载，桃源方一春。归来华表上，应笑北邙尘。
◎卷.44【匣中琴】于武陵<br>　　世人无正心，虫网匣中琴。何以经时废，非为娱耳音。<br>　　独令高韵在，谁感隙尘深。应是南风曲，声声不合今。
◎卷.45【过洛阳城】于武陵<br>　　古来利与名，俱在洛阳城。九陌鼓初起，万车轮已行。<br>　　周秦时几变，伊洛水犹清。二月中桥路，鸟啼春草生。
◎卷.46【望月（一作客中月）】于武陵<br>　　离家凡几宵，一望一寥寥。新魄又将满，故乡应渐遥。<br>　　独临彭蠡水，远忆洛阳桥。更有乘舟客，凄然亦驻桡。
◎卷.47【王将军宅夜听歌】于武陵<br>　　朱槛满明月，美人歌落梅。忽惊尘起处，疑有凤飞来。<br>　　一曲听初彻，几年愁暂开。东南正云雨，不得见阳台。
◎卷.48【长信宫】于武陵<br>　　莫问古宫名，古宫空有城。惟应东去水，不改旧时声。
◎卷.49【高楼】于武陵<br>　　远天明月出，照此谁家楼。上有罗衣裳，凉风吹不休。<br>第五百九十六卷
◎卷.1【感古】司马扎<br>　　九折无停波，三光如转烛。玄珠人不识，徒爱燕赵玉。<br>　　祖龙已深惑，汉氏远徇欲。骊山与茂陵，相对秋草绿。
◎卷.2【赠王道士】司马扎<br>　　玉洞秋有花，蓬山夜无鬼。岂知浮云世，生死逐流水。<br>　　瑶台歌一曲，曲尽五烟起。悠然望虚路，玉京在海里。<br>　　青箓秘不闻，黄鹤去不止。愿随执轻策，往结周太子。
◎卷.3【古思】司马扎<br>　　春华惜妾态，秋草念妾心。始知井边桐，不如堂上琴。<br>　　月落却羡镜，花飞犹委苔。门前长江水，一去终不回。
◎卷.4【猎客】司马扎<br>　　五陵射雕客，走马占春光。下马青楼前，华裾独煌煌。<br>　　自言家咸京，世族如金张。击钟传鼎食，尔来八十强。<br>　　朱门争先开，车轮满路傍。娥娥燕赵人，珠箔闭高堂。<br>　　清歌杂妙舞，临欢度曲长。朝游园花新，夜宴池月凉。<br>　　更以驰骤多，意气事强梁。君王正年少，终日在长杨。
◎卷.5【送进士苗纵归紫逻山居】司马扎<br>　　汝上多奇山，高怀惬清境。强来干名地，冠带不能整。<br>　　常言梦归处，泉石寒更静。鹤声夜无人，空月随松影。<br>　　今朝抛我去，春物伤明景。怅望相送还，微阳在东岭。
◎卷.6【卖花者】司马扎<br>　　少壮彼何人，种花荒苑外。不知力田苦，却笑耕耘辈。<br>　　当春卖春色，来往经几代。长安甲第多，处处花堪爱。<br>　　良金不惜费，竞取园中最。一蕊才占烟，歌声已高会。<br>　　自言种花地，终日拥轩盖。农夫官役时，独与花相对。<br>　　那令卖花者，久为生人害。贵粟不贵花，生人自应泰。
◎卷.7【弹琴】司马扎<br>　　凉室无外响，空桑七弦分。所弹非新声，俗耳安肯闻。<br>　　月落未终曲，暗中泣湘君。如传我心苦，千里苍梧云。
◎卷.8【古边卒思归】司马扎<br>　　有田不得耕，身卧辽阳城。梦中稻花香，觉后战血腥。<br>　　汉武在深殿，唯思廓寰瀛。中原半烽火，比屋皆点行。<br>　　边土无膏腴，闲地何必争。徒令执耒者，刀下死纵横。
◎卷.9【美刘太保】司马扎<br>　　常爱鲁仲连，退身得其趣。不知鸱夷子，更入五湖去。<br>　　云霞恣摇曳，鸿鹄无低翥。万里天地空，清飙在平楚。<br>　　藏名向宠节，辞疾去公务。夜尽醉弦歌，日高卧烟树。<br>　　岂嗤生前乐，千载自垂裕。论道复论功，皆可黄金铸。
◎卷.10【蚕女】司马扎<br>　　养蚕先养桑，蚕老人亦衰。苟无园中叶，安得机上丝。<br>　　妾家非豪门，官赋日相追。鸣梭夜达晓，犹恐不及时。<br>　　但忧蚕与桑，敢问结发期。东邻女新嫁，照镜弄蛾眉。
◎卷.11【效陶彭泽】司马扎<br>　　一梦倏已尽，百年如露草。独有南山高，不与人共老。<br>　　尊中贮灵味，无事即醉倒。何必鸣鼓钟，然后乐怀抱。<br>　　轻波向海疾，浮云归谷早。形役良可嗟，唯能徇天道。
◎卷.12【锄草怨】司马扎<br>　　种田望雨多，雨多长蓬蒿。亦念官赋急，宁知荷锄劳。<br>　　亭午霁日明，邻翁醉陶陶。乡吏不到门，禾黍苗自高。<br>　　独有辛苦者，屡为州县徭。罢锄田又废，恋乡不忍逃。<br>　　出门吏相促，邻家满仓谷。邻翁不可告，尽日向田哭。
◎卷.13【山中晚兴寄裴侍御】司马扎<br>　　雷息疏雨散，空山夏云晴。南轩对林晚，篱落新蛩鸣。<br>　　白酒一樽满，坐歌天地清。十年身未闲，心在人间名。<br>　　永怀君亲恩，久贱难退情。安得蓬丘侣，提携采瑶英。
◎卷.14【筑台】司马扎<br>　　魏国昔强盛，宫中金玉多。征丁筑层台，唯恐不巍峨。<br>　　结构切星汉，跻攀横绮罗。朝观细腰舞，夜听皓齿歌。<br>　　讵念人力劳，安问黍与禾。一朝国既倾，千仞堂亦平。<br>　　舞模衰柳影，歌留草虫声。月照白露寒，苍苍故邺城。<br>　　汉文有遗美，对此清飙生。
◎卷.15【道中早发】司马扎<br>　　野店鸡一声，萧萧客车动。西峰带晓月，十里犹相送。<br>　　繁弦满长道，羸马四蹄重。遥羡青楼人，锦衾方远梦。<br>　　功名不我与，孤剑何所用。行役难自休，家山忆秋洞。
◎卷.16【沧浪峡】司马扎<br>　　山下水声深，水边山色聚。月照秋自清，花名春不去。<br>　　似非人间境，又近红尘路。乍入洞中天，更移云外步。<br>　　我殊惺惺者，犹得沧浪趣。可以濯吾缨，斯言诚所慕。
◎卷.17【感萤】司马扎<br>　　爱尔持照书，临书叹吾道。青荧一点光，曾误几人老。<br>　　夜久独此心，环垣闭秋草。
◎卷.18【自渭南晚次华州】司马扎<br>　　前楼仙鼎原，西经赤水渡。火云入村巷，馀雨依驿树。<br>　　我行伤去国，疲马屡回顾。有如无窠鸟，触热不得住。<br>　　峨峨华峰近，城郭生夕雾。逆旅何人寻，行客暗中住。<br>　　却思林丘卧，自惬平生素。劳役今若兹，羞吟招隐句。
◎卷.19【近别】司马扎<br>　　咫尺不相见，便同天一涯。何必隔关山，乃言伤别离。<br>　　君心与我心，脉脉无由知。谁堪近别苦，远别犹有期。
◎卷.20【江上秋夕】司马扎<br>　　茂陵归路绝，谁念此淹留。极目月沈浦，苦吟霜满舟。<br>　　孤猿啼后夜，久客病高秋。欲寄乡关恨，寒江无北流。
◎卷.21【送归客】司马扎<br>　　多才与命违，末路隐柴扉。白发何人问，青山一剑归。<br>　　晴烟独鸟没，野渡乱花飞。寂寞长亭外，依然空落晖。
◎卷.22【东门晚望】司马扎<br>　　青门聊极望，何事久离群。芳草失归路，故乡空暮云。<br>　　信回陵树老，梦断灞流分。兄弟正南北，鸿声堪独闻。
◎卷.23【上巳日曲江有感】司马扎<br>　　万花明曲水，车马动秦川。此日不得意，青春徒少年。<br>　　晴沙下鸥鹭，幽沚生兰荃。向晚积归念，江湖心渺然。
◎卷.24【宿寿安甘棠馆】司马扎<br>　　行人方倦役，到此似还乡。流水来关外，青山近洛阳。<br>　　溪云归洞鹤，松月半轩霜。坐恐晨钟动，天涯道路长。
◎卷.25【送友人下第东游】司马扎<br>　　出门皆有托，君去独何亲。阙下新交少，天涯旧业贫。<br>　　烟寒岳树暝，雪后岭梅春。圣代留昆玉，那令愧郄诜。
◎卷.26【山斋会别】司马扎<br>　　春草平陵路，荷衣醉别离。将寻洛阳友，共结洞庭期。<br>　　星月半山尽，天鸡出海迟。无轻此分手，他日重相思。
◎卷.27【晓过伊水寄龙门僧】司马扎<br>　　龙门树色暗苍苍，伊水东流客恨长。病马独嘶残夜月，<br>　　行人欲渡满船霜。几家烟火依村步，何处渔歌似故乡。<br>　　山下禅庵老师在，愿将形役问空王。
◎卷.28【送孔恂入洛】司马扎<br>　　洛阳古城秋色多，送君此去心如何。青山欲暮惜别酒，<br>　　碧草未尽伤离歌。前朝冠带掩金谷，旧游花月经铜驼。<br>　　行人正苦奈分手，日落远水生微波。
◎卷.29【观郊礼】司马扎<br>　　钟鼓旌旗引六飞，玉皇初著画龙衣。<br>　　泰坛烟尽星河晓，万国心随彩仗归。
◎卷.30【宫怨】司马扎<br>　　柳色参差掩画楼，晓莺啼送满宫愁。<br>　　年年花落无人见，空逐春泉出御沟。
◎卷.31【南徐夕眺】司马扎<br>　　行吟向暮天，何处不凄然。岸影几家柳，笛声何处船。<br>　　楼分瓜步月，鸟入秣陵烟。故里无人到，乡书谁为传。
◎卷.32【题清上人】司马扎<br>　　古院闭松色，入门人自闲。罢经来宿鸟，支策对秋山。<br>　　客念蓬梗外，禅心烟雾间。空怜濯缨处，阶下水潺潺。
◎卷.33【涂中寄薛中裕】司马扎<br>　　贫交千里外，失路更伤离。晓泪芳草尽，夜魂明月知。<br>　　空山连野外，寒鸟下霜枝。此景正寥落，为君玄发衰。
◎卷.34【白马津阻雨】司马扎<br>　　津树萧萧旅馆空，坐看疏叶绕阶红。故乡千里楚云外，<br>　　归雁一声烟雨中。漳浦病多愁易老，茂陵书在信难通。<br>　　功名倘遂身无事，终向溪头伴钓翁。
◎卷.35【秋日怀储嗣宗】司马扎<br>　　故人北游久不回，塞雁南渡声何哀。<br>　　相思闻雁更惆怅，却向单于台下来。
◎卷.36【夜听李山人弹琴】司马扎<br>　　瑶琴夜久弦秋清，楚客一奏湘烟生。<br>　　曲中声尽意不尽，月照竹轩红叶明。
◎卷.37【隐者】司马扎<br>　　松间开一径，秋草自相依。终日不冠带，空山无是非。<br>　　投纶溪鸟伴，曝药谷云飞。时向邻家去，狂歌夜醉归。
◎卷.38【登河中鹳雀楼】司马扎<br>　　楼中见千里，楼影入通津。烟树遥分陕，山河曲向秦。<br>　　兴亡留白日，今古共红尘。鹳雀飞何处，城隅草自春。
◎卷.39【漾陂晚望】司马扎<br>　　远客家水国，此来如到乡。何人垂白发，一叶钓残阳。<br>　　柳暗鸟乍起，渚深兰自芳。因知帝城下，有路向沧浪。<br>第五百九十七卷
◎卷.1【贺襄阳副使节判同加章绶】徐商<br>　　朱紫花前贺故人，兼荣此会颇关身。同年坐上联宾榻，<br>　　宗姓亭中布锦裀。晴日照旗红灼烁，韶光入队影玢璘。<br>　　芳菲解助今朝喜，嫩蕊青条满眼新。
◎卷.2【句】徐商<br>　　萍聚只因今日浪，荻斜都为夜来风。
◎卷.3【和薛逢赠别】高璩<br>　　剑外绵州第一州，尊前偏喜接君留。歌声婉转添长恨，<br>　　管色凄凉似到秋。但务欢娱思晓角，独耽云水上高楼。<br>　　莫言此去难相见，怨别徵黄是顺流。
◎卷.4【句】高璩<br>　　公斋一到人非旧，诗板重寻墨尚新。
◎卷.5【和李尚书命妓饯崔侍御】高湘<br>　　谢安春渚饯袁宏，千里仁风一扇清。<br>　　歌黛惨时方酩酊，不知公子重飞觥。
◎卷.6【句】高湘<br>　　惟有高州是当家。（《玉泉子》云：湘从兄中书舍人湜<br>　　与路相岩亲善，而湘厚刘相瞻，岩既逐瞻，除不附己者<br>　　十司户。湘得高州，到日，愤湜不佑己，赋诗云）
◎卷.7【报何泽】崔安潜<br>　　四十九年前及第，同年唯有老夫存。<br>　　今日殷勤访吾子，稳将鬐鬣上龙门。
◎卷.8【题文翁石室】裴铏<br>　　文翁石室有仪形，庠序千秋播德馨。古柏尚留今日翠，<br>　　高岷犹蔼旧时青。人心未肯抛膻蚁，弟子依前学聚萤。<br>　　更叹沱江无限水，争流只愿到沧溟。
◎卷.9【愤惋诗三首（一作刘禹锡诗，题作怀妓）】刘损<br>　　宝钗分股合无缘，鱼在深渊日在天。得意紫鸾休舞镜，<br>　　断踪青鸟罢衔笺。金杯倒覆难收水，玉轸倾欹懒续弦。<br>　　从此蘼芜山下过，只应将泪比黄泉。<br>　　鸾辞旧伴知何止，凤得新梧想称心。红粉尚存香幕幕，<br>　　白云将散信沈沈。已休磨琢投泥玉，懒更经营买笑金。<br>　　愿作山头似人石，丈夫衣上泪痕深。<br>　　旧尝游处遍寻看，睹物伤情死一般。买笑楼前花已谢，<br>　　画眉窗下月空残。云归巫峡音容断，路隔星河去住难。<br>　　莫道诗成无泪下，泪如泉滴亦须干。
◎卷.10【幼作】郑愚<br>　　台山初罢雾，岐海正分流。渔浦飏来笛，鸿逵翼去舟。
◎卷.11【茶诗】郑愚<br>　　嫩芽香且灵，吾谓草中英。夜臼和烟捣，寒炉对雪烹。<br>　　惟忧碧粉散，尝见绿花生。
◎卷.12【郡楼望九华歌】霍总<br>　　楼上坐见九子峰，翠云赤日光溶溶。有时朝昏变疏密，<br>　　八峰和烟一峰出。有时风卷天雨晴，聚立连连如弟兄。<br>　　阳乌生子偶成数，丹凤养雏同此名。日日遥看机已静，<br>　　未离尘躅思真境。子明龙驾腾九垓，陵阳相对空崔嵬。<br>　　玉浆瑶草不可见，自有神仙风马来。
◎卷.13【塞下曲】霍总<br>　　曾当一面战，频出九重围。但见争锋处，长须得胜归。<br>　　雪沾旗尾落，风断节毛稀。岂要铭燕石，平生重武威。
◎卷.14【关山月】霍总<br>　　珠珑翡翠床，白皙侍中郎。五日来花下，双童问道傍。<br>　　到门车马狭，连夜管弦长。每笑东家子，窥他宋玉墙。
◎卷.15【骢马】霍总<br>　　青骊八尺高，侠客倚雄豪。踏雪生珠汗，障泥护锦袍。<br>　　路傍看骤影，鞍底卷旋毛。岂独连钱贵，酬恩更代劳。
◎卷.16【雉朝飞】霍总<br>　　五色有名翚，清晨挟两雌。群群飞自乐，步步饮相随。<br>　　觇叶逢人处，惊媒妒宠时。绿毛春斗尽，强敌愿君知。
◎卷.17【木芙蓉】霍总<br>　　本自江湖远，常开霜露馀。争春候秾李，得水异红蕖。<br>　　孤秀曾无偶，当门幸不锄。谁能政摇落，繁彩照阶除。
◎卷.18【采莲女】霍总<br>　　舟中采莲女，两两催妆梳。闻早渡江去，日高来起居。
◎卷.19【别僧（一作留别兰若僧）】陈琡<br>　　行若独轮车，常畏大道覆。止若员底器，常恐他物触。<br>　　行止既如此，安得不离俗。
◎卷.20【早春残雪】裴虔馀<br>　　霁日雕琼彩，幽庭减夜寒。梅飘馀片积，日堕晚光残。<br>　　零落偏依桂，霏微不掩兰。阴林披雾縠，小沼破冰盘。<br>　　曲槛霜凝砌，疏篁玉碎竿。已闻三径好，犹可访袁安。
◎卷.21【柳枝词咏篙水溅妓衣】裴虔馀<br>　　半额微黄金缕衣，玉搔头袅凤双飞。<br>　　从教水溅罗裙湿，还道朝来行雨归。
◎卷.22【献淮南师（一作献李仆射）】李嵘<br>　　鸡树烟含瑞气凝，凤池波待玉山澄。<br>　　国人久倚东关望，拟筑沙堤到广陵。
◎卷.23【月】袁郊<br>　　嫦娥窃药出人间，藏在蟾宫不放还。<br>　　后羿遍寻无觅处，谁知天上却容奸。
◎卷.24【霜】袁郊<br>　　古今何事不思量，尽信邹生感彼苍。<br>　　但想燕山吹暖律，炎天岂不解飞霜。
◎卷.25【露】袁郊<br>　　湛湛腾空下碧霄，地卑湿处更偏饶。<br>　　菅茅丰草皆沾润，不道良田有旱苗。
◎卷.26【云】袁郊<br>　　楚甸尝闻旱魃侵，从龙应合解为霖。<br>　　荒淫却入阳台梦，惑乱怀襄父子心。
◎卷.27【游东观山】张丛<br>　　岩岫碧孱颜，灵踪若可攀。楼台烟霭外，松竹翠微间。<br>　　玉液寒深洞，秋光秀远山。凭君指归路，何处是人寰。
◎卷.28【掷卢作】冯衮<br>　　八尺台盘照面新，千金一掷斗精神。<br>　　合是赌时须赌取，不妨回首乞闲人。
◎卷.29【戏酒妓】冯衮<br>　　醉眼从伊百度斜，是他家属是他家。<br>　　低声向道人知也，隔坐刚抛豆蔻花。
◎卷.30【老僧】郑綮<br>　　日照四山雪，老僧门未开。冻瓶黏柱础，宿火陷炉灰。<br>　　童子病归去，鹿麑寒入来。斋钟知渐近，枝鸟下生台。
◎卷.31【题卢州郡斋】郑綮<br>　　九衢尘里一书生，多达逢时拥旆旌。<br>　　醉里眼开金使字，紫旂风动耀天明。
◎卷.32【别郡后寄席中三兰（三妓并以兰为名）】郑綮<br>　　淮淝两水不相通，隔岸临流望向东。<br>　　千颗泪珠无寄处，一时弹与渡前风。
◎卷.33【观山灯献徐尚书】温庭皓<br>　　一峰当胜地，万点照严城。势异昆冈发，光疑玄圃生。<br>　　焚书翻见字，举燧不招兵。况遇新春夜，何劳秉烛行。<br>　　九枝应并耀，午夜忽潜然。景集青山外，萤分碧草前。<br>　　辉华侵月影，历乱写星躔。望极高楼上，摇光满绮筵。<br>　　春山收暝色，爝火集馀辉。丽景饶红焰，祥光出翠微。<br>　　白榆行自比，青桂影相依。唯有偷光客，追游欲忘归。
◎卷.34【梅】温庭皓<br>　　一树寒林外，何人此地栽。春光先自暖，阳艳暗相催。<br>　　晓觉霜添白，寒迷月借开。馀香低惹袖，堕蕊逐流杯。<br>　　零落移新暖，飘飏上故台。雪繁莺不识，风袅蝶空回。<br>　　羌吹应愁起，征徒异渴来。莫贪题咏兴，商鼎待盐梅。<br>第五百九十八卷
◎卷.1【言怀】高骈<br>　　恨乏平戎策，惭登拜将坛。手持金钺冷，身挂铁衣寒。<br>　　主圣扶持易，恩深报效难。三边犹未静，何敢便休官。
◎卷.2【寄鄠杜李遂良处士】高骈<br>　　小隐堪忘世上情，可能休梦入重城。池边写字师前辈，<br>　　座右题铭律后生。吟社客归秦渡晚，醉乡渔去渼陂晴。<br>　　春来不得山中信，尽日无人傍水行。
◎卷.3【和王昭符进士赠洞庭赵先生】高骈<br>　　为爱君山景最灵，角冠秋礼一坛星。药将鸡犬云间试，<br>　　琴许鱼龙月下听。自要乘风随羽客，谁同种玉验仙经。<br>　　烟霞淡泊无人到，唯有渔翁过洞庭。
◎卷.4【依韵奉酬李迪】高骈<br>　　柳下官资颜子居，闲情入骨若为除。诗成斩将奇难敌，<br>　　酒熟封侯快未如。只见丝纶终日降，不知功业是谁书。<br>　　而今共饮醇滋味，消得揶揄势利疏。
◎卷.5【留别彰德军从事范校书】高骈<br>　　无金寄与白头亲，节概犹夸似古人。未出尘埃真落魄，<br>　　不趋权势正因循。桂攀明月曾观国，蓬转西风却问津。<br>　　匹马东归羡知己，燕王台上结交新。
◎卷.6【途次内黄马病，寄僧舍呈诸友人】高骈<br>　　官闲马病客深秋，肯学张衡咏四愁。红叶寺多诗景致，<br>　　白衣人尽酒交游。依违讽刺因行得，淡泊供需不在求。<br>　　好与高阳结吟社，况无名迹达珠旒。
◎卷.7【遣兴】高骈<br>　　浮世忙忙蚁子群，莫嗔头上雪纷纷。沈忧万种与千种，<br>　　行乐十分无一分。越外险巇防俗事，就中拘检信人文。<br>　　醉乡日月终须觅，去作先生号白云。
◎卷.8【南海神祠】高骈<br>　　沧溟八千里，今古畏波涛。此日征南将，安然渡万艘。
◎卷.9【送春】高骈<br>　　水浅鱼争跃，花深鸟竞啼。春光看欲尽，判却醉如泥。
◎卷.10【海翻】高骈<br>　　几经人事变，又见海涛翻。徒起如山浪，何曾洗至冤。
◎卷.11【筇竹杖寄僧】高骈<br>　　坚轻筇竹杖，一枝有九节。寄与沃洲人，闲步青山月。
◎卷.12【遣兴】高骈<br>　　把盏非怜酒，持竿不为鱼。唯应嵇叔夜，似我性慵疏。
◎卷.13【叹征人】高骈<br>　　心坚胆壮箭头亲，十载沙场受苦辛。<br>　　力尽路傍行不得，广张红旆是何人。
◎卷.14【湘妃庙】高骈<br>　　帝舜南巡去不还，二妃幽怨水云间。<br>　　当时珠泪垂多少，直到如今竹尚斑。
◎卷.15【赴安南却寄台司】高骈<br>　　曾驱万马上天山，风去云回顷刻间。<br>　　今日海门南面事，莫教还似凤林关。
◎卷.16【闺怨】高骈<br>　　人世悲欢不可知，夫君初破黑山归。<br>　　如今又献征南策，早晚催缝带号衣。
◎卷.17【马嵬驿】高骈<br>　　玉颜虽掩马嵬尘，冤气和烟锁渭津。<br>　　蝉鬓不随銮驾去，至今空感往来人。
◎卷.18【宴犒蕃军有感】高骈<br>　　蜀地恩留马嵬哭，烟雨濛濛春草绿。<br>　　满眼由来是旧人，那堪更奏梁州曲。
◎卷.19【寓怀】高骈<br>　　关山万里恨难销，铁马金鞭出塞遥。<br>　　为问昔时青海畔，几人归到凤林桥。
◎卷.20【步虚词】高骈<br>　　青溪道士人不识，上天下天鹤一只。<br>　　洞门深锁碧窗寒，滴露研朱点周易。
◎卷.21【赠歌者二首】高骈<br>　　酒满金船花满枝，佳人立唱惨愁眉。<br>　　一声直入青云去，多少悲欢起此时。<br>　　公子邀欢月满楼，双成揭调唱伊州。<br>　　便从席上风沙起，直到阳关水尽头。
◎卷.22【入蜀】高骈<br>　　万水千山音信希，空劳魂梦到京畿。<br>　　漫天岭上频回首，不见虞封泪满衣。
◎卷.23【边城听角】高骈<br>　　席箕风起雁声秋，陇水边沙满目愁。<br>　　三会五更欲吹尽，不知凡白几人头。
◎卷.24【渭川秋望寄右军王特进】高骈<br>　　长川终日碧潺湲，知道天河与地连。<br>　　凭寄两行朝阙泪，愿随流入御沟泉。
◎卷.25【山亭夏日】高骈<br>　　绿树阴浓夏日长，楼台倒影入池塘。<br>　　水精帘动微风起，满架蔷薇一院香。
◎卷.26【蜀路感怀】高骈<br>　　蜀山苍翠陇云愁，銮驾西巡陷几州。<br>　　唯有萦回深涧水，潺湲不改旧时流。
◎卷.27【残春遣兴】高骈<br>　　画舸轻桡柳色新，摩诃池上醉青春。<br>　　不辞不为青春醉，只恐莺花也怪人。
◎卷.28【春日招宾】高骈<br>　　花枝如火酒如饧，正好狂歌醉复醒。<br>　　对酒看花何处好，延和阁下碧筠亭。
◎卷.29【过天威径】高骈<br>　　豺狼坑尽却朝天，战马休嘶瘴岭烟。<br>　　归路嶮巇今坦荡，一条千里直如弦。
◎卷.30【对花呈幕中】高骈<br>　　海棠初发去春枝，首唱曾题七字诗。<br>　　今日能来花下饮，不辞频把使头旗。
◎卷.31【寄题罗浮别业】高骈<br>　　不将真性染埃尘，为有烟霞伴此身。<br>　　带日长江好归信，博罗山下碧桃春。
◎卷.32【塞上曲二首】高骈<br>　　二年边戍绝烟尘，一曲河湾万恨新。<br>　　从此凤林关外事，不知谁是苦心人。<br>　　陇上征夫陇下魂，死生同恨汉将军。<br>　　不知万里沙场苦，空举平安火入云。
◎卷.33【广陵宴次戏简幕宾】高骈<br>　　一曲狂歌酒百分，蛾眉画出月争新。<br>　　将军醉罢无馀事，乱把花枝折赠人。
◎卷.34【安南送曹别敕归朝】高骈<br>　　云水苍茫日欲收，野烟深处鹧鸪愁。<br>　　知君万里朝天去，为说征南已五秋。
◎卷.35【对雪】高骈<br>　　六出飞花入户时，坐看青竹变琼枝。<br>　　如今好上高楼望，盖尽人间恶路岐。
◎卷.36【访隐者不遇】高骈<br>　　落花流水认天台，半醉闲吟独自来。<br>　　惆怅仙翁何处去，满庭红杏碧桃开。
◎卷.37【赴西川途经虢县作】高骈<br>　　亚夫重过柳营门，路指岷峨隔暮云。<br>　　红额少年遮道拜，殷勤认得旧将军。
◎卷.38【锦城写望】高骈<br>　　蜀江波影碧悠悠，四望烟花匝郡楼。<br>　　不会人家多少锦，春来尽挂树梢头。
◎卷.39【太公庙】高骈<br>　　青山长在境长新，寂寞持竿一水滨。<br>　　及得王师身已老，不知辛苦为何人。
◎卷.40【边方春兴】高骈<br>　　草色青青柳色浓，玉壶倾酒满金钟。<br>　　笙歌嘹亮随风去，知尽关山第几重。
◎卷.41【塞上寄家兄】高骈<br>　　棣萼分张信使希，几多乡泪湿征衣。<br>　　笳声未断肠先断，万里胡天鸟不飞。
◎卷.42【写怀二首】高骈<br>　　渔竿消日酒消愁，一醉忘情万事休。<br>　　却恨韩彭兴汉室，功成不向五湖游。<br>　　花满西园月满池，笙歌摇曳画船移。<br>　　如今暗与心相约，不动征旗动酒旗。
◎卷.43【池上送春】高骈<br>　　持竿闲坐思沉吟，钓得江鳞出碧浔。<br>　　回首看花花欲尽，可怜寥落送春心。
◎卷.44【南征叙怀】高骈<br>　　万里驱兵过海门，此生今日报君恩。<br>　　回期直待烽烟静，不遣征衣有泪痕。
◎卷.45【风筝（一作题风筝寄意）】高骈<br>　　夜静弦声响碧空，宫商信任往来风。<br>　　依稀似曲才堪听，又被移将别调中。
◎卷.46【平流园席上】高骈<br>　　画舸摇烟水满塘，柳丝轻软小桃香。<br>　　却缘龙节为萦绊，好是狂时不得狂。
◎卷.47【闻河中王铎加都统】高骈<br>　　炼汞烧铅四十年，至今犹在药炉前。<br>　　不知子晋缘何事，只学吹箫便得仙。
◎卷.48【句】高骈<br>　　人间无限伤心事，不得尊前折一枝。<br>　　满宫多少承恩者，似有容华妾也无。<br>　　满身珠翠将何用，唯与豪家拂象床。<br>　　何人种得西施花，千古春风开不尽。（以上见桂苑丛谈）<br>第五百九十九卷
◎卷.1【青楼曲】于濆<br>　　青楼临大道，一上一回老。所思终不来，极目伤春草。
◎卷.2【塞下曲】于濆<br>　　紫塞晓屯兵，黄沙披甲卧。战鼓声未齐，乌鸢已相贺。<br>　　燕然山上云，半是离乡魂。卫霍待富贵，岂能无乾坤。
◎卷.3【山村晓思】于濆<br>　　开门省禾黍，邻翁水头住。今朝南涧波，昨夜西川雨。<br>　　牧童披短蓑，腰笛期烟渚。不问水边人，骑牛傍山去。
◎卷.4【马嵬驿】于濆<br>　　常经马嵬驿，见说坡前客。一从屠贵妃，生女愁倾国。<br>　　是日芙蓉花，不如秋草色。当时嫁匹夫，不妨得头白。
◎卷.5【苦辛吟】于濆<br>　　垄上扶犁儿，手种腹长饥。窗下抛梭女，手织身无衣。<br>　　我愿燕赵姝，化为嫫母姿。一笑不值钱，自然家国肥。
◎卷.6【野蚕】于濆<br>　　野蚕食青桑，吐丝亦成茧。无功及生人，何异偷饱暖。<br>　　我愿均尔丝，化为寒者衣。
◎卷.7【秦原览古】于濆<br>　　耕者戮力地，龙虎曾角逐。火德道将亨，夜逢蛇母哭。<br>　　昔日望夷宫，是处寻桑谷。汉祖竟为龙，赵高徒指鹿。<br>　　当时行路人，已合伤心目。汉祚又千年，秦原草还绿。
◎卷.8【古宴曲】于濆<br>　　雉扇合蓬莱，朝车回紫陌。重门集嘶马，言宴金张宅。<br>　　燕娥奉卮酒，低鬟若无力。十户手胼胝，凤凰钗一只。<br>　　高楼齐下视，日照罗衣色。笑指负薪人，不信生中国。
◎卷.9【南越谣】于濆<br>　　迢迢东南天，巨浸无津壖。雄风卷昏雾，干戈满楼船。<br>　　此时尉佗心，儿童待幽燕。三寸陆贾舌，万里汉山川。<br>　　若令交趾货，尽生虞芮田。天意苟如此，遐人谁肯怜。
◎卷.10【述己叹】于濆<br>　　不长不成人，及长老逼身。履善本求乐，及善尤苦辛。<br>　　如何幽并儿，一箭取功勋。
◎卷.11【辽阳行】于濆<br>　　辽阳在何处，妾欲随君去。义合齐死生，本不夸机杼。<br>　　谁能守空闺，虚问辽阳路。
◎卷.12【旅馆秋思】于濆<br>　　旅馆坐孤寂，出门成苦吟。何事觉归晚，黄花秋意深。<br>　　寒蝶恋衰草，轸我离乡心。更见庭前树，南枝巢宿禽。
◎卷.13【长城】于濆<br>　　秦皇岂无德，蒙氏非不武。岂将版筑功，万里遮胡虏。<br>　　团沙世所难，作垒明知苦。死者倍堪伤，僵尸犹抱杵。<br>　　十年居上郡，四海谁为主。纵使骨为尘，冤名不入土。
◎卷.14【田翁叹】于濆<br>　　手植千树桑，文杏作中梁。频年徭役重，尽属富家郎。<br>　　富家田业广，用此买金章。昨日门前过，轩车满垂杨。<br>　　归来说向家，儿孙竟咨嗟。不见千树桑，一浦芙蓉花。
◎卷.15【沙场夜】于濆<br>　　城上更声发，城下杵声歇。征人烧断蓬，对泣沙中月。<br>　　耕牛朝挽甲，战马夜衔铁。士卒浣戎衣，交河水为血。<br>　　轻裘两都客，洞房愁宿别。何况远辞家，生死犹未决。
◎卷.16【里中女】于濆<br>　　吾闻池中鱼，不识海水深。吾闻桑下女，不识华堂阴。<br>　　贫窗苦机杼，富家鸣杵砧。天与双明眸，只教识蒿簪。<br>　　徒惜越娃貌，亦蕴韩娥音。珠玉不到眼，遂无奢侈心。<br>　　岂知赵飞燕，满髻钗黄金。
◎卷.17【寒食】于濆<br>　　二月野中芳，凡花亦能香。素娥哭新冢，樵柯鸣柔桑。<br>　　田父引黄犬，寻狐上高冈。坟前呼犬归，不知头似霜。
◎卷.18【边游录戍卒言】于濆<br>　　二十属卢龙，三十防沙漠。平生爱功业，不觉从军恶。<br>　　今来客鬓改，知学弯弓错。赤肉痛金疮，他人成卫霍。<br>　　目断望君门，君门苦寥廓。
◎卷.19【古征战】于濆<br>　　高峰凌青冥，深穴万丈坑。皇天自山谷，焉得人心平。<br>　　齐鲁足兵甲，燕赵多娉婷。仍闻丽水中，日日黄金生。<br>　　苟非夷齐心，岂得无战争。
◎卷.20【山村叟】于濆<br>　　古凿岩居人，一廛称有产。虽沾巾覆形，不及贵门犬。<br>　　驱牛耕白石，课女经黄茧。岁暮霜霰浓，画楼人饱暖。
◎卷.21【戍客南归】于濆<br>　　北别黄榆塞，南归白云乡。孤舟下彭蠡，楚月沈沧浪。<br>　　为子惜功业，满身刀箭疮。莫渡汨罗水，回君忠孝肠。
◎卷.22【经馆娃宫】于濆<br>　　馆娃宫畔顾，国变生娇妒。勾践胆未尝，夫差心已误。<br>　　吴亡甘已矣，越胜今何处。当时二国君，一种江边墓。
◎卷.23【村居晏起】于濆<br>　　村舍少闻事，日高犹闭关。起来花满地，戴胜鸣桑间。<br>　　居安即永业，何者为故山。朱门与蓬户，六十头尽斑。
◎卷.24【感怀】于濆<br>　　采薇易为山，何必登首阳。濯缨易为水，何必泛沧浪。<br>　　贵崇已难慕，谄笑何所长。东堂桂欲空，犹有收萤光。
◎卷.25【金谷感怀】于濆<br>　　黄金骄石崇，与晋争国力。更欲住人间，一日买不得。<br>　　行为忠信主，身是文章宅。四者俱不闻，空传堕楼客。
◎卷.26【恨从军】于濆<br>　　不嫁白衫儿，爱君新紫衣。早知遽相别，何用假光辉。<br>　　已闻都万骑，又道出重围。一轴金装字，致君终不归。
◎卷.27【烧金曲】于濆<br>　　天寿畏不永，烧金希长年。积土培枯根，自谓松柏坚。<br>　　南陌试腰褭，西楼歌婵娟。岂知蔓草中，日日开夜泉。
◎卷.28【子从军】于濆<br>　　男作乡中丁，女作乡男妇。南村与北里，日日见父母。<br>　　岂似从军儿，一去便白首。何当铸剑戟，尽得丁男力。
◎卷.29【越溪女】于濆<br>　　会稽山上云，化作越溪人。枉破吴王国，徒为西子身。<br>　　江边浣纱伴，黄金扼双腕。倏忽不相期，思倾赵飞燕。<br>　　妾家基业薄，空有如花面。嫁尽绿窗人，独自盘金线。
◎卷.30【巫山高】于濆<br>　　何山无朝云，彼云亦悠扬。何山无暮雨，彼雨亦苍茫。<br>　　宋玉恃才者，恁虚构高唐。自垂文赋名，荒淫归楚襄。<br>　　峨峨十二峰，永作妖鬼乡。
◎卷.31【织素谣】于濆<br>　　贫女苦筋力，缲丝夜夜织。万梭为一素，世重韩娥色。<br>　　五侯初买笑，建章方落籍。一曲古凉州，六亲长血食。<br>　　劝尔画长眉，学歌饱亲戚。
◎卷.32【拟古讽】于濆<br>　　洛阳大道傍，甲第何深邃。南亩无一廛，东园有馀地。<br>　　春溪化桃李，秋沼生荷芰。草木本无情，此时如有为。<br>　　旱苗当垄死，流水资嘉致。余心甘至愚，不会皇天意。
◎卷.33【赠太行开路者】于濆<br>　　手劚太行山，心齐太行巅。劚尽太行险，君心更摩天。<br>　　何如回苦辛，自凿东皋田。
◎卷.34【戍卒伤春】于濆<br>　　连年戍边塞，过却芳菲节。东风气力尽，不减阴山雪。<br>　　萧条柳一株，南枝叶微发。为带故乡情，依依藉攀折。<br>　　晚风吹碛沙，夜泪啼乡月。凌烟阁上人，未必皆忠烈。
◎卷.35【富农诗】于濆<br>　　长闻乡人语，此家胜良贾。骨肉化饥魂，仓中有饱鼠。<br>　　青春满桑柘，旦夕鸣机杼。秋风一夜来，累累闻砧杵。<br>　　西邻有原宪，蓬蒿绕环堵。自乐固穷心，天意在何处。<br>　　当门见堆子，已作桑田主。安得四海中，尽为虞芮土。
◎卷.36【早发】于濆<br>　　绿野含曙光，东北云如茜。栖鸦林际起，落月水中见。<br>　　此身何自苦，日日凌霜霰。流苏帐里人，犹在阳台畔。
◎卷.37【季夏逢朝客】于濆<br>　　浐水桃李熟，杜曲芙蓉老。九天休沐归，腰玉垂杨道。<br>　　避路回绮罗，迎风嘶騕褭。岂知山谷中，日日吹瑶草。
◎卷.38【陇头水】于濆<br>　　行人何彷徨，陇头水呜咽。寒沙战鬼愁，白骨风霜切。<br>　　薄日朦胧秋，怨气阴云结。杀成边将名，名著生灵灭。
◎卷.39【古别离】于濆<br>　　入室少情意，出门多路岐。黄鹤有归日，荡子无还时。<br>　　人谁无分命，妾身何太奇。君为东南风，妾作西北枝。<br>　　青楼邻里妇，终年画长眉。自倚对良匹，笑妾空罗帏。<br>　　郎本东家儿，妾本西家女。对门中道间，终谓无离阻。<br>　　岂知中道间，遣作空闺主。自是爱封侯，非关备胡虏。<br>　　知子去从军，何处无良人。
◎卷.40【拟古意】于濆<br>　　白玉若无玷，花颜须及时。国色久在室，良媒亦生疑。<br>　　鸦鬟未成髻，鸾镜徒相知。翻惭效颦者，却笑从人迟。
◎卷.41【陇头吟】于濆<br>　　借问陇头水，终年恨何事。深疑呜咽声，中有征人泪。<br>　　自古蕴长策，况我非才智。无计谢潺湲，一宵空不寐。
◎卷.42【思归引】于濆<br>　　不耕南亩田，为爱东堂桂。身同树上花，一落又经岁。<br>　　交亲日相薄，知己恩潜替。日开十二门，自是无归计。
◎卷.43【秦富人】于濆<br>　　高高起华堂，远远引流水。粪土视金珍，犹嫌未奢侈。<br>　　陋巷满蓬蒿，谁怜有颜子。
◎卷.44【对花（一作武瓘诗，题云感事）】于濆<br>　　花开蝶满枝，花落蝶还稀。惟有旧巢燕，主人贫亦归。
◎卷.45【宫怨】于濆<br>　　妾家望江口，少年家财厚。临江起珠楼，不卖文君酒。<br>　　当年乐贞独，巢燕时为友。父兄未许人，畏妾事姑舅。<br>　　西墙邻宋玉，窥见妾眉宇。一旦及天聪，恩光生户牖。<br>　　谓言入汉宫，富贵可长久。君王纵有情，不奈陈皇后。<br>　　谁怜颊似桃，孰知腰胜柳。今日在长门，从来不如丑。<br>第六百卷
◎卷.1【登越王楼即事】牛徵<br>　　危楼送远目，信美奈乡情。转岸孤舟疾，衔山落照明。<br>　　萧条看草色，惆怅认江声。谁会登临恨，从军白发生。
◎卷.2【及第后寄梁烛处士】伊璠<br>　　绣毂寻芳许史家，独将羁事达江沙。十年辛苦一枝桂，<br>　　二月艳阳千树花。鹏化四溟归碧落，鹤栖三岛接青霞。<br>　　同袍不得同游玩，今对春风日又斜。
◎卷.3【春诗】萧遘<br>　　南国韶光早，春风送腊来。水堤烟报柳，山寺雪惊梅。<br>　　练色铺江晚，潮声逐渚回。青旗问沽酒，何处拨寒醅。
◎卷.4【和王侍中谒张恶子庙】萧遘<br>　　青骨祀吴谁让德，紫华居越亦知名。未闻一剑传唐主，<br>　　长拥千山护蜀城。斩马威棱应扫荡，截蛟锋刃俟升平。<br>　　酂侯为国亲箫鼓，堂上神筹更布兵。
◎卷.5【成都】萧遘<br>　　月晓已开花市合，江平偏见竹簰多。<br>　　好教载取芳菲树，剩照岷天瑟瑟波。
◎卷.6【句】萧遘<br>　　吾家九叶相，尽继明时出。（与子三儿生日《困学纪闻》）
◎卷.7【策试夜潜纪长句于都堂西南隅（后首一作薛能诗）】韦承贻<br>　　褒衣博带满尘埃，独自都堂纳卷回。蓬巷几时闻吉语，<br>　　棘篱何日免重来。三条烛尽钟初动，九转丹成鼎未开。<br>　　残月渐低人扰扰，不知谁是谪仙才。<br>　　白莲千朵照廊明，一片升平雅颂声。<br>　　才唱第三条烛尽，南宫风月画难成。
◎卷.8【诏放云南子弟还国】郑洪业<br>　　德被陪臣子，仁垂圣主恩。雕题辞凤阙，丹服出金门。<br>　　有泽沾殊俗，无征及犷ce。铜梁分汉土，玉垒驾鸾轩。<br>　　瘴岭蚕丛盛，巴江越巂垠。万方同感化，岂独自南蕃。
◎卷.9【中秋夜思郑延美有作】孙纬<br>　　中秋中夜月，世说慑妖精。顾兔云初蔽，长蛇谁与勍。<br>　　未追良友玩，安用玉轮盈。此意人谁喻，裁诗穿禁城。
◎卷.10【清晓卷帘】欧阳玭<br>　　清晓意未惬，卷帘时一吟。槛虚花气密，地暖竹声深。<br>　　秀色还朝暮，浮云自古今。石泉惊已跃，会可洗幽心。
◎卷.11【巴陵】欧阳玭<br>　　孤城向夕原，春入景初暄。绿树低官舍，青山在县门。<br>　　楼台疑结蜃，枕席更闻猿。客路何曾定，栖迟欲断魂。
◎卷.12【榆溪道上】欧阳玭<br>　　初日在斜溪，山云片片低。乡愁梦里失，马色望中迷。<br>　　涧底凄泉气，岩前遍绿荑。非关秦塞去，无事候晨鸡。
◎卷.13【新岭临眺寄连总进士】欧阳玭<br>　　关势遥临海，峰峦半入云。烟中独鸟下，潭上杂花熏。<br>　　寄远悲春草，登临忆使君。此时还极目，离思更纷纷。
◎卷.14【幽轩】欧阳玭<br>　　幽轩斜映山，空涧复潺潺。重叠岩峦趣，遥来窗户间。<br>　　桃花飘岫幌，燕子语松关。衣桁侵池翠，阶痕露藓斑。<br>　　临风清瑟奏，对客白云闲。眷恋青春色，含毫俯碧湾。
◎卷.15【社日村居（一作王驾诗）】张演<br>　　鹅湖山下稻粱肥，豚阱鸡栖对掩扉。<br>　　桑柘影斜春社散，家家扶得醉人归。
◎卷.16【吊孟昌图】裴澈<br>　　一章何罪死何名，投水惟君与屈平。<br>　　从此蜀江烟月夜，杜鹃应作两般声。
◎卷.17【婕妤怨】翁绶<br>　　谗谤潜来起百忧，朝承恩宠暮仇雠。火烧白玉非因玷，<br>　　霜翦红兰不待秋。花落昭阳谁共辇，月明长信独登楼。<br>　　繁华事逐东流水，团扇悲歌万古愁。
◎卷.18【陇头吟】翁绶<br>　　陇水潺湲陇树黄，征人陇上尽思乡。马嘶斜日朔风急，<br>　　雁过寒云边思长。残月出林明剑戟，平沙隔水见牛羊。<br>　　横行俱是封侯者，谁斩楼兰献未央。
◎卷.19【关山月】翁绶<br>　　裴回汉月满边州，照尽天涯到陇头。影转银河寰海静，<br>　　光分玉塞古今愁。笳吹远戍孤烽灭，雁下平沙万里秋。<br>　　况是故园摇落夜，那堪少妇独登楼。
◎卷.20【雨雪曲】翁绶<br>　　边声四合殷河流，雨雪飞来遍陇头。铁岭探人迷鸟道，<br>　　阴山飞将湿貂裘。斜飘旌旆过戎帐，半杂风沙入戍楼。<br>　　一自塞垣无李蔡，何人为解北门忧。
◎卷.21【行路难】翁绶<br>　　行路艰难不复歌，故人荣达我蹉跎。双轮晚上铜台雪，<br>　　一叶春浮瘴海波。自古要津皆若此，方今失路欲如何。<br>　　君看西汉翟丞相，凤沼朝辞暮雀罗。
◎卷.22【折杨柳】翁绶<br>　　紫陌金堤映绮罗，游人处处动离歌。阴移古戍迷芳草，<br>　　花带残阳落远波。台上少年吹白雪，楼中思妇敛青蛾。<br>　　殷勤攀折赠行客，此去关山雨雪多。
◎卷.23【咏酒】翁绶<br>　　逃暑迎春复送秋，无非绿蚁满杯浮。百年莫惜千回醉，<br>　　一盏能消万古愁。几为芳菲眠细草，曾因雨雪上高楼。<br>　　平生名利关身者，不识狂歌到白头。
◎卷.24【白马】翁绶<br>　　渥洼龙种雪霜同，毛骨天生胆气雄。金埒乍调光照地，<br>　　玉关初别远嘶风。花明锦襜垂杨下，露湿朱缨细草中。<br>　　一夜羽书催转战，紫髯骑出佩騂弓。
◎卷.25【句】翁绶<br>　　海国欧乡浙水东，暂烦良守此凭熊。（见《事文类聚》）
◎卷.26【中秋月】潘纬<br>　　古今逢此夜，共冀泬明。岂是月华别，只应秋气清。<br>　　影当中土正，轮对八荒平。寻客徒留望，璇玑自有程。
◎卷.27【琴】潘纬<br>　　客来鸣素琴，惆怅对遗音。一曲起于古，几人听到今。<br>　　尽含风霭远，自泛月烟深。风续水山操，坐生方外心。
◎卷.28【句】潘纬<br>　　篆经千古涩，影泻一堂寒。（古镜。见《吟窗杂录》）
◎卷.29【九日卫使君筵上作】武瓘<br>　　佳晨登赏喜还乡，谢宇开筵晚兴长。满眼黄花初泛酒，<br>　　隔烟红树欲迎霜。千家门户笙歌发，十里江山白鸟翔。<br>　　共贺安人丰乐岁，幸陪珠履侍银章。
◎卷.30【劝酒】武瓘<br>　　劝君金屈卮，满酌不须辞。花发多风雨，人生足别离。
◎卷.31【感事（一作于濆诗，题云对花）】武瓘<br>　　花开蝶满枝，花谢蝶还稀。惟有旧巢燕，主人贫亦归。
◎卷.32【重归宜春偶成十六韵寄朝中知己】袁皓<br>　　水香甘似醴，知是入袁溪。黄竹成丛密，青萝夹岸低。<br>　　暖流鸂鶒戏，深树鹧鸪啼。黄犬惊迎客，青牛困卧泥。<br>　　有村皆绩纺，无地不耕犁。乡曲多耆旧，逢迎尽杖藜。<br>　　殷勤倾白酒，相劝有黄鸡。归老官知忝，还乡路不迷。<br>　　直言干忌讳，权路耻依栖。拙学趋时态，闲思与牧齐。<br>　　稻粮饶燕雀，江海溢凫鹥。昔共逢离乱，今来息鼓鼙。<br>　　恩仁沾品物，教化及雕题。上贡贞元禄，曾叨宠记批。<br>　　何须归紫禁，便是到丹梯。珍重长安道，从今息马嘶。
◎卷.33【及第后作】袁皓<br>　　金榜高悬姓字真，分明折得一枝春。蓬瀛乍接神仙侣，<br>　　江海回思耕钓人。九万抟扶排羽翼，十年辛苦涉风尘。<br>　　升平时节逢公道，不觉龙门是嶮津。
◎卷.34【重归宜春经过萍川题梵林寺】袁皓<br>　　梵林遗址在松萝，四十年来两度过。泸水东奔彭蠡浪，<br>　　萍川西注洞庭波。村烟不改居人换，官路无穷行客多。<br>　　拖紫腰金成底事，凭阑惆怅欲如何。
◎卷.35【寄岳阳严使君】袁皓<br>　　得意东归过岳阳，桂枝香惹蕊珠香。也知暮雨生巫峡，<br>　　争奈朝云属楚王。万恨只凭期克手，寸心唯系别离肠。<br>　　南亭宴罢笙歌散，回首烟波路渺茫。
◎卷.36【赋得郎官上应列宿】公乘亿<br>　　北极伫文昌，南宫晓拜郎。紫泥乘帝泽，银印佩天光。<br>　　纬结三台侧，钩连四辅旁。佐商依傅说，仕汉笑冯唐。<br>　　委佩摇秋色，峨冠带晚霜。自然符列象，千古耀岩廊。
◎卷.37【春风扇微和】公乘亿<br>　　丽日催迟景，和风扇早春。暖浮丹凤阙，韶媚黑龙津。<br>　　澹荡迎仙杖，霏微送画轮。绿摇宫柳散，红待禁花新。<br>　　舞席潜回雪，歌筵暗起尘。幸当阳候律，一顾及佳晨。
◎卷.38【赋得秋菊有佳色】公乘亿<br>　　陶令篱边菊，秋来色转佳。翠攒千片叶，金剪一枝花。<br>　　蕊逐蜂须乱，英随蝶翅斜。带香飘绿绮，和酒上乌纱。<br>　　散漫摇霜彩，娇妍漏日华。芳菲彭泽见，更称在谁家。
◎卷.39【赋得临江迟来客】公乘亿<br>　　江上晚沈沈，烟波一望深。向来殊未至，何处拟相寻。<br>　　柳结重重眼，萍翻寸寸心。暮山期共眺，寒渚待同临。<br>　　北去鱼无信，南飞雁绝音。思君不可见，使我独愁吟。
◎卷.40【句】公乘亿<br>　　十上十年皆落第，一家一半已成尘。（见《摭言》）
◎卷.41【九华山谣】王季文<br>　　九华峥嵘占南陆，莲花擢本山半腹。翠屏横截万里天，<br>　　瀑水落深千丈玉。云梯石磴入杳冥，俯看四极如中庭。<br>　　丹崖压下庐霍势，白日隐出牛斗星。杉松一岁抽数尺，<br>　　琼草夤缘秀层壁。南风拂晓烟雾开，满山葱蒨铺鲜碧。<br>　　雷霆往往从地发，龙卧豹藏安可别。峻极遥看戛昊苍，<br>　　挺生岂得无才杰。神仙惮险莫敢登，驭风驾鹤循丘陵。<br>　　阳乌不见峰顶树，大火尚结岩中冰。灵光爽气曛复旭，<br>　　晴天倒影西江渌。具区彭蠡夹两旁，正可别作一岳当少阳。
◎卷.42【青出蓝】王季文<br>　　芳蓝滋匹帛，人力半天经。浸润加新气，光辉胜本青。<br>　　还同冰出水，不共草为萤。翻覆依襟上，偏知造化灵。
◎卷.43【题青龙精舍】卢骈<br>　　寿夭虽云命，荣枯亦大偏。不知雷氏剑，何处更冲天。
◎卷.44【感事】王镣<br>　　击石易得火，扣人难动心。今日朱门者，曾恨朱门深。
◎卷.45【退朝望终南山】李拯<br>　　紫宸朝罢缀鸳鸾，丹凤楼前驻马看。<br>　　惟有终南山色在，晴明依旧满长安。
◎卷.46【月中桂树】顾封人<br>　　芬馥天边桂，扶疏在月中。能齐大椿长，不与小山同。<br>　　皎皎舒华色，亭亭丽碧空。亏盈宁委露，摇落不关风。<br>　　岁晚花应发，春馀质讵丰。无因遂攀赏，徒欲望青葱。
◎卷.47【和陆鲁望白菊】司马都<br>　　耻共金英一例开，素芳须待早霜催。绕篱看见成瑶圃，<br>　　泛酒须迷傍玉杯。映水好将蘋作伴，犯寒疑与雪为媒。<br>　　夫君每尚风流事，应为徐妃致此栽。
◎卷.48【送羊振文先辈往桂阳归觐】司马都<br>　　此去欢荣冠士林，离筵休恨酒杯深。云梯万仞初高步，<br>　　月桂馀香尚满襟。鸣棹晓冲苍霭发，落帆寒动白华吟。<br>　　君家祖德惟清苦，却笑当时问绢心。<br>第六百零一卷
◎卷.1【书边事（一作边行书事，一作塞上行）】李昌符<br>　　朔野烟尘起，天军又举戈。阴风向晚急，杀气入秋多。<br>　　树尽禽栖草，冰坚路在河。汾阳无继者，羌虏肯先和。
◎卷.2【远归别墅（一作秋晚归故居）】李昌符<br>　　马省曾行处，连嘶渡晚河。忽惊乡树出，渐识路人多。<br>　　细径穿禾黍，颓垣压薜萝。乍归犹似客，邻叟亦相过。
◎卷.3【题友人屋】李昌符<br>　　松底诗人宅，闲门远岫孤。数家分小径，一水截平芜。<br>　　竹节偶相对，鸟名多自呼。爱君真静者，欲去又踟蹰。
◎卷.4【赠同游】李昌符<br>　　此来风雨后，已觉减年华。若待皆无事，应难更有花。<br>　　管弦临夜急，榆柳向江斜。且莫看归路，同须醉酒家。
◎卷.5【送人出塞】李昌符<br>　　北风吹雨雪，举目已凄凄。战鬼秋频哭，征鸿夜不栖。<br>　　沙平关路直，碛广郡楼低。此去非东鲁，人多事鼓鼙。
◎卷.6【寻僧元皎因赠】李昌符<br>　　此生迷有著，因病得寻师。话尽山中事，归当月上时。<br>　　高松连寺影，亚竹入窗枝。闲忆草堂路，相逢非素期。
◎卷.7【下第后蒙侍郎示意指于新先辈宣恩感谢】李昌符<br>　　才薄命如此，自嗟兼自疑。遭逢好文日，黜落至公时。<br>　　倚玉甘无路，穿杨却未期。更惭君侍坐，问许可言诗。
◎卷.8【夜泊渭津】李昌符<br>　　漂漂东去客，一宿渭城边。远处星垂岸，中流月满船。<br>　　凉归夜深簟，秋入雨馀天。渐觉家山小，残程尚几年。
◎卷.9【晚夏逢友人】李昌符<br>　　一别同袍友，相思已十年。长安多在客，久病忽闻蝉。<br>　　骤雨才沾地，阴云不遍天。微凉堪话旧，移榻晚风前。
◎卷.10【秋中夜坐】李昌符<br>　　空庭吟坐久，爽气入荷衣。病叶先秋落，惊禽背月飞。<br>　　瘴云晴未散，戍客老将依。为应金门策，多应说战机。
◎卷.11【旅游伤春】李昌符<br>　　酒醒乡关远，迢迢听漏终。曙分林影外，春尽雨声中。<br>　　鸟思江村路，花残野岸风。十年成底事，羸马倦西东。
◎卷.12【得远书】李昌符<br>　　故人居谪宦，今日一书来。良久惊兼喜，殷勤卷更开。<br>　　瘴云沉去雁，江雨促新梅。满纸殊乡泪，非冤不可哀。
◎卷.13【赠同席】李昌符<br>　　四座列吾友，满园花照衣。一生知几度，后到拟先归。<br>　　急管侵诸乐，严城送落晖。当欢莫离席，离席却欢稀。
◎卷.14【赠供奉僧玄观】李昌符<br>　　自得曹溪法，诸经更不看。已降禅侣久，兼作帝师难。<br>　　夜木侵檐黑，秋灯照雨寒。如何嫌有著，一念在林峦。
◎卷.15【送琴客】李昌符<br>　　楚客抱离思，蜀琴留恨声。坐来新月上，听久觉秋生。<br>　　夜静骚人语，天高别鹤鸣。因君兴一叹，竟夕意难平。
◎卷.16【别谪者】李昌符<br>　　此地闻犹恶，人言是所之。一家书绝久，孤驿梦成迟。<br>　　八月三湘道，闻猿冒雨时。不须祠楚相，臣节转堪疑。
◎卷.17【行思】李昌符<br>　　千里岂云去，欲归如路穷。人间无暇日，马上又秋风。<br>　　破月衔高岳，流星拂晓空。此时皆在梦，行色独匆匆。
◎卷.18【感怀题从舅宅】李昌符<br>　　郗家庭树下，几度醉春风。今日花还发，当时事不同。<br>　　流言应未息，直道竟难通。徒遣相思者，悲歌向暮空。
◎卷.19【与友人会】李昌符<br>　　蝉吟槐蕊落，的的是愁端。病觉离家远，贫知处事难。<br>　　真交无所隐，深语有馀欢。未必闻歌吹，羁心得暂宽。
◎卷.20【赠春游侣】李昌符<br>　　密林多暗香，轻吹送馀芳。啼鸟愁春尽，游人喜日长。<br>　　浮云横暮色，新雨洗韶光。欲散垂□恨，应须入醉乡。
◎卷.21【送人游边】李昌符<br>　　愁指萧关外，风沙入远程。马行初有迹，雨落竟无声。<br>　　地理全归汉，天威不在兵。西京逢故老，暗喜复时平。
◎卷.22【寄栖白上人】李昌符<br>　　剪发兼成隐，将心更属文。无憀对豪客，不拜谒吾君。<br>　　画壁惟泉石，经窗半典坟。归林幽鸟狎，乞食病僧分。<br>　　默坐终清夜，凝思念碧云。相逢应未卜，余正走嚣氛。
◎卷.23【送人入新罗使】李昌符<br>　　鸡林君欲去，立册付星轺。越海程难计，征帆影自飘。<br>　　望乡当落日，怀阙羡回潮。宿雾蒙青嶂，惊波荡碧霄。<br>　　春生阳气早，天接祖州遥。愁约三年外，相迎上石桥。
◎卷.24【咏铁马鞭】李昌符<br>　　汉将临流得铁鞭，鄂侯名字旧雕镌。须为圣代无双物，<br>　　肯逐将军卧九泉。汗马不侵诛虏血，神功今见补亡篇。<br>　　时来终荐明君用，莫叹沉埋二百年。
◎卷.25【送友人】李昌符<br>　　举世谁能与事期，解携多是正欢时。人间不遣有名利，<br>　　陌上始应无别离。晚渡待船愁立久，乱山投店独行迟。<br>　　我今漂泊还如此，江剑相逢亦未知。
◎卷.26【南潭】李昌符<br>　　匝岸青芜掩古苔，面山亭树枕潭开。有时弦管收筵促，<br>　　无数凫鹥逆浪来。路入龙祠群木老，风惊渔艇一声回。<br>　　人传郭恽多游此，谁见当初泛玉杯。
◎卷.27【秋夜作】李昌符<br>　　数亩池塘近杜陵，秋天寂寞夜云凝。芙蓉叶上三更雨，<br>　　蟋蟀声中一点灯。迹避险巇翻失路，心归闲淡不因僧。<br>　　既逢上国陈诗日，长守林泉亦未能。
◎卷.28【客恨】李昌符<br>　　古原南北旧萧疏，高木风多小雪馀。半夜病吟人寝后，<br>　　百年闲事酒醒初。频招兄弟同佳节，已有兵戈隔远书。<br>　　肥马王孙定相笑，不知岐路厌樵渔。
◎卷.29【三月尽日】李昌符<br>　　江头从此管弦稀，散尽游人独未归。<br>　　落日已将春色去，残花应逐夜风飞。
◎卷.30【绿珠咏】李昌符<br>　　洛阳佳丽与芳华，金谷园中见百花。<br>　　谁遣当年坠楼死，无人巧笑破孙家。
◎卷.31【赠别】李昌符<br>　　又将书剑出孤舟，尽日停桡结远愁。<br>　　莫道江波话离别，江波一去不回流。
◎卷.32【闷书】李昌符<br>　　病来难处早秋天，一径无人树有蝉。<br>　　归计未成书半卷，中宵多梦昼多眠。
◎卷.33【伤春】李昌符<br>　　即是春风尽，仍沾夜雨归。明朝更来此，兼恐落花稀。
◎卷.34【登临洮望萧关】李昌符<br>　　渐觉风沙暗，萧关欲到时。儿童能探火，妇女解缝旗。<br>　　川少衔鱼鹭，林多带箭麋。暂来戎马地，不敢苦吟诗。<br>第六百零二卷
◎卷.1【彭泽】汪遵<br>　　鹤爱孤松云爱山，宦情微禄免相关。<br>　　栽成五柳吟归去，漉酒巾边伴菊闲。
◎卷.2【杜邮馆】汪遵<br>　　杀尽降兵热血流，一心犹自逞戈矛。<br>　　功成若解求身退，岂得将军死杜邮。
◎卷.3【细腰宫】汪遵<br>　　鼓声连日烛连宵，贪向春风舞细腰。<br>　　争奈君王正沈醉，秦兵江上促征桡。
◎卷.4【瑶台】汪遵<br>　　仙梦香魂不久留，满川云雨满宫愁。<br>　　直须待得荆王死，始向瑶台一处游。
◎卷.5【吴坂】汪遵<br>　　踡跼盐车万里蹄，忽逢良鉴始能嘶。<br>　　不缘伯乐称奇骨，几与驽骀价一齐。
◎卷.6【箕山】汪遵<br>　　薄世临流洗耳尘，便归云洞任天真。<br>　　一瓢风入犹嫌闹，何况人间万种人。
◎卷.7【息国】汪遵<br>　　家国兴亡身独存，玉容还受楚王恩。<br>　　衔冤只合甘先死，何待花间不肯言。
◎卷.8【梁寺】汪遵<br>　　立国从来为战功，一朝何事却谈空。<br>　　台城兵匝无人敌，闲卧高僧满梵宫。
◎卷.9【南阳】汪遵<br>　　陆困泥蟠未适从，岂妨耕稼隐高踪。<br>　　若非先主垂三顾，谁识茅庐一卧龙。
◎卷.10【杞梁墓】汪遵<br>　　一叫长城万仞摧，杞梁遗骨逐妻回。<br>　　南邻北里皆孀妇，谁解坚心继此来。
◎卷.11【夷门】汪遵<br>　　晋鄙兵回为重难，秦师收旆亦西还。<br>　　今来不是无朱亥，谁降轩车问抱关。
◎卷.12【汴河】汪遵<br>　　隋皇意欲泛龙舟，千里昆仑水别流。<br>　　还待春风锦帆暖，柳阴相送到迷楼。
◎卷.13【燕台】汪遵<br>　　礼士招贤万古名，高台依旧对燕城。<br>　　如今寂寞无人上，春去秋来草自生。
◎卷.14【聊城】汪遵<br>　　刃血攻聊已越年，竟凭儒术罢戈鋋。<br>　　田单漫逞烧牛计，一箭终输鲁仲连。
◎卷.15【西河】汪遵<br>　　花貌年年溺水滨，俗传河伯娶生人。<br>　　自从明宰投巫后，直至如今鬼不神。
◎卷.16【密县】汪遵<br>　　百里能将济猛宽，飞蝗不到邑人安。<br>　　至今闾里逢灾沴，犹祝当时卓长官。
◎卷.17【升仙桥】汪遵<br>　　题桥贵欲露先诚，此日人皆笑率情。<br>　　应讶临邛沽酒客，逢时还作汉公卿。
◎卷.18【破陈】汪遵<br>　　猎猎朱旗映彩霞，纷纷白刃入陈家。<br>　　看看打破东平苑，犹舞庭前玉树花。
◎卷.19【白头吟】汪遵<br>　　失却青丝素发生，合欢罗带意全轻。<br>　　古今人事皆如此，不独文君与马卿。
◎卷.20【短歌吟】汪遵<br>　　箭飞乌兔竞东西，贵贱贤愚不梦齐。<br>　　匣里有琴樽有酒，人间便是武陵溪。
◎卷.21【晋河】汪遵<br>　　风引征帆管吹高，晋君张宴俟雄豪。<br>　　舟人笑指千馀客，谁是烟霄六翮毛。
◎卷.22【干将墓】汪遵<br>　　橐籥冰霜万古闻，拍灰松地见馀坟。<br>　　应缘神剑飞扬久，水水山山尽是云。
◎卷.23【金谷】汪遵<br>　　晋臣荣盛更谁过，常向阶前舞翠娥。<br>　　香散艳消如一梦，但留风月伴烟萝。
◎卷.24【三闾庙】汪遵<br>　　为嫌朝野尽陶陶，不觉官高怨亦高。<br>　　憔悴莫酬渔父笑，浪交千载咏离骚。
◎卷.25【易水】汪遵<br>　　匕首空磨事不成，误留龙袂待琴声。<br>　　斯须却作秦中鬼，青史徒标烈士名。
◎卷.26【严陵台】汪遵<br>　　一钓凄凉在杳冥，故人飞诏入山扃。<br>　　终将宠辱轻轩冕，高卧五云为客星。
◎卷.27【淮阴】汪遵<br>　　秦季贤愚混不分，只应漂母识王孙。<br>　　归荣便累千金赠，为报当时一饭恩。
◎卷.28【鸡鸣曲】汪遵<br>　　金距花冠傍舍栖，清晨相叫一声齐。<br>　　开关自有冯生计，不必天明待汝啼。
◎卷.29【采桑妇】汪遵<br>　　为报踌躇陌上郎，蚕饥日晚妾心忙。<br>　　本来若爱黄金好，不肯携笼更采桑。
◎卷.30【渔父】汪遵<br>　　棹月眠流处处通，绿蓑苇带混元风。<br>　　灵均说尽孤高事，全与逍遥意不同。
◎卷.31【越女】汪遵<br>　　玉貌何曾为浣沙，只图勾践献夫差。<br>　　苏台日夜唯歌舞，不觉干戈犯翠华。
◎卷.32【望思台】汪遵<br>　　不忧家国任奸臣，骨肉翻为蓦路人。<br>　　巫蛊事行冤莫雪，九层徒筑见无因。
◎卷.33【比干墓】汪遵<br>　　国乱时危道不行，忠贤谏死胜谋生。<br>　　一沉冤骨千年后，垄水虽平恨未平。
◎卷.34【郢中】汪遵<br>　　莫言白雪少人听，高调都难称俗情。<br>　　不是楚词询宋玉，巴歌犹掩绕梁声。
◎卷.35【北海】汪遵<br>　　汉臣曾此作缧囚，茹血衣毛十九秋。<br>　　鹤发半垂龙节在，不闻青史说封侯。
◎卷.36【招屈亭】汪遵<br>　　三闾溺处杀怀王，感得荆人尽缟裳。<br>　　招屈亭边两重恨，远天秋色暮苍苍。
◎卷.37【屈祠】汪遵<br>　　不肯迂回入醉乡，乍吞忠梗没沧浪。<br>　　至今祠畔猿啼月，了了犹疑恨楚王。
◎卷.38【铜雀台】汪遵<br>　　铜雀台成玉座空，短歌长袖尽悲风。<br>　　不知仙驾归何处，徒遣颦眉望汉宫。
◎卷.39【斑竹祠】汪遵<br>　　九处烟霞九处昏，一回延首一销魂。<br>　　因凭直节流红泪，图得千秋见血痕。
◎卷.40【题李太尉平泉庄】汪遵<br>　　水泉花木好高眠，嵩少纵横满目前。<br>　　惆怅人间不平事，今朝身在海南边。
◎卷.41【战城南】汪遵<br>　　风沙刮地塞云愁，平旦交锋晚未休。<br>　　白骨又沾新战血，青天犹列旧旄头。
◎卷.42【延平津】汪遵<br>　　三尺晶荧射斗牛，岂随凡手报冤雠。<br>　　延平一旦为龙处，看取风云布九州。
◎卷.43【项亭】汪遵<br>　　不修仁德合文明，天道如何拟力争。<br>　　隔岸故乡归不得，十年空负拔山名。
◎卷.44【乌江】汪遵<br>　　兵散弓残挫虎威，单枪匹马突重围。<br>　　英雄去尽羞容在，看却江东不得归。
◎卷.45【绿珠】汪遵<br>　　大抵花颜最怕秋，南家歌歇北家愁。<br>　　从来几许如君貌，不肯如君坠玉楼。
◎卷.46【升仙桥】汪遵<br>　　汉朝卿相尽风云，司马题桥众又闻。<br>　　何事不如杨得意，解搜贤哲荐明君。
◎卷.47【隋柳】汪遵<br>　　夹浪分堤万树馀，为迎龙舸到江都。<br>　　君看靖节高眠处，只向衡门种五株。
◎卷.48【杨柳】汪遵<br>　　亚夫营畔柳濛濛，隋主堤边四路通。<br>　　攀折赠君还有意，翠眉轻嫩怕春风。
◎卷.49【桐江】汪遵<br>　　光武重兴四海宁，汉臣无不受浮荣。<br>　　严陵何事轻轩冕，独向桐江钓月明。
◎卷.50【招隐】汪遵<br>　　罢听泉声看鹿群，丈夫才策合匡君。<br>　　早携书剑离岩谷，莫待蒲轮辗白云。
◎卷.51【陈宫】汪遵<br>　　椒宫荒宴竟无疑，倏忽山河尽入隋。<br>　　留得后庭亡国曲，至今犹与酒家吹。
◎卷.52【樊将军庙】汪遵<br>　　玉辇曾经陷楚营，汉皇心怯拟休兵。<br>　　当时不得将军力，日月须分一半明。
◎卷.53【东海】汪遵<br>　　漾舟雪浪映花颜，徐福携将竟不还。<br>　　同作危时避秦客，此行何似武陵滩。
◎卷.54【昭君】汪遵<br>　　汉家天子镇寰瀛，塞北羌胡未罢兵。<br>　　猛将谋臣徒自贵，蛾眉一笑塞尘清。
◎卷.55【五湖】汪遵<br>　　已立平吴霸越功，片帆高扬五湖风。<br>　　不知战国官荣者，谁似陶朱得始终。
◎卷.56【渑池】汪遵<br>　　西秦北赵各称高，池上张筵列我曹。<br>　　何事君王亲击缶，相如有剑可吹毛。
◎卷.57【函谷关】汪遵<br>　　脱祸东奔壮气摧，马如飞电毂如雷。<br>　　当时若不听弹铗，那得关门半夜开。
◎卷.58【咏酒二首】汪遵<br>　　九酝松醪一曲歌，本图闲放养天和。<br>　　后人不识前贤意，破国亡家事甚多。<br>　　万事销沈向一杯，竹门哑轧为风开。<br>　　秋宵睡足芭蕉雨，又是江湖入梦来。
◎卷.59【苍颉台】汪遵<br>　　观迹成文代结绳，皇风儒教浩然兴。<br>　　几人从此休耕钓，吟对长安雪夜灯。
◎卷.60【长城】汪遵<br>　　秦筑长城比铁牢，蕃戎不敢过临洮。<br>　　虽然万里连云际，争及尧阶三尺高。<br>第六百零三卷
◎卷.1【过洞庭湖】许棠<br>　　惊波常不定，半日鬓堪斑。四顾疑无地，中流忽有山。<br>　　鸟高恒畏坠，帆远却如闲。渔父闲相引，时歌浩渺间。
◎卷.2【登渭南县楼】许棠<br>　　近甸名偏著，登城景又宽。半空分太华，极目是长安。<br>　　雪助河流涨，人耕烧色残。闲来时甚少，欲下重凭栏。
◎卷.3【送李频之南陵主簿】许棠<br>　　赴县是还乡，途程岂觉长。听莺离灞岸，荡桨入陵阳。<br>　　野蕨生公署，闲云拂印床。晴天调膳外，垂钓有池塘。
◎卷.4【写怀】许棠<br>　　汩没与辛勤，全钟在此身。半生为下客，终老托何人。<br>　　两鬓关中改，千岩海上春。青云知有路，自是致无因。
◎卷.5【过中条山】许棠<br>　　徒为经异岳，不得访灵踪。日尽行难尽，千重复万重。<br>　　云垂多作雨，雷动半和钟。孤竹人藏处，无因认本峰。
◎卷.6【早发洛中】许棠<br>　　半夜发清洛，不知过石桥。云增中岳大，树隐上阳遥。<br>　　堑黑初沉月，河明欲认潮。孤村人尚梦，无处暂停桡。
◎卷.7【汝州郡楼望嵩山】许棠<br>　　不共众山同，岧峣出迥空。几层高鸟外，万仞一楼中。<br>　　水落难归地，云篱便逐风。唯应霄汉客，绝顶路方通。
◎卷.8【将归江南留别友人】许棠<br>　　连春不得意，所业已疑非。旧国乱离后，新年惆怅归。<br>　　雪开还楚地，花惹别秦衣。江徼多留滞，高秋会恐违。
◎卷.9【塞外书事】许棠<br>　　征路出穷边，孤吟傍戍烟。河光深荡塞，碛色迥连天。<br>　　残日沉雕外，惊蓬到马前。空怀钓鱼所，未定卜归年。
◎卷.10【日暮江上】许棠<br>　　孤帆收广岸，落照在遥峰。南北渡人少，高低归鸟重。<br>　　潮回沙出树，雨过浦沉钟。渔父虽相问，那能话所从。
◎卷.11【客行】许棠<br>　　旅食唯草草，此生谁我同。故园魂梦外，长路别离中。<br>　　人事萍随水，年光鸟过空。欲吟先落泪，多是怨途穷。
◎卷.12【送李员外知扬子州留务】许棠<br>　　帝命分留务，东南向楚天。几程回送骑，中路见迎船。<br>　　冶例开山铸，民多酌海煎。青云名素重，此去岂经年。
◎卷.13【春暮途次华山下】许棠<br>　　他皆宴牡丹，独又出长安。远道行非易，无图住自难。<br>　　离城风已暖，近岳雨翻寒。此去知谁顾，闲吟只自宽。
◎卷.14【旅次滑台投献陆侍御】许棠<br>　　已是鸿来日，堪惊却背秦。天遥三楚树，路远两河人。<br>　　旅梦难归隐，吟魂不在身。霜台欹冠豸，赖许往来频。
◎卷.15【重归江南】许棠<br>　　无成归故里，不似在他乡。岁月逐流水，山川空夕阳。<br>　　回潮迷古渡，迸竹过邻墙。耆旧休存省，胡为止泪行。
◎卷.16【寄黔南李校书】许棠<br>　　从戎巫峡外，吟兴更应多。郡响蛮江涨，山昏蜀雨过。<br>　　公筵饶越味，俗土尚巴歌。中夜怀吴梦，知经滟滪波。
◎卷.17【东归留辞沈侍郎】许棠<br>　　一第久乖期，深心已自疑。沧江归恨远，紫阁别愁迟。<br>　　稽古成何事，龙钟负已知。依门非近日，不虑旧恩移。
◎卷.18【题开明里友人居】许棠<br>　　城中尘外住，入望是田家。井出深山水，阑藏异国花。<br>　　风巢和鸟动，雪竹向人斜。来往唯君熟，乡园共海涯。
◎卷.19【遣怀】许棠<br>　　此生何处遂，屑屑复悠悠。旧国归无计，他乡梦亦愁。<br>　　飞尘长满眼，衰发暗添头。章句非经济，终难动五侯。
◎卷.20【送龙州樊使君】许棠<br>　　曾见邛人说，龙州地未深。碧溪飞白鸟，红旆映青林。<br>　　土产唯宜药，王租只贡金。政成开宴日，谁伴使君吟。
◎卷.21【寄盩厔薛能少府】许棠<br>　　满县唯云水，何曾似近畿。晓庭猿集惯，寒署吏衙稀。<br>　　冰色封深涧，樵声出紫微。时闻迎隐者，依旧著山衣。
◎卷.22【送李左丞巡边】许棠<br>　　狂戎侵内地，左辖去萧关。走马冲边雪，鸣鞞动塞山。<br>　　风收枯草定，月满广沙闲。西绕河兰匝，应多隔岁还。
◎卷.23【题青山馆（即谢公旧居）】许棠<br>　　境概殊诸处，依然是谢家。遗文齐日月，旧井照烟霞。<br>　　水隔平芜远，山横度鸟斜。无人能此隐，来往谩兴嗟。
◎卷.24【雁门关野望】许棠<br>　　高关闲独望，望久转愁人。紫塞唯多雪，胡山不尽春。<br>　　河遥分断野，树乱起飞尘。时见东来骑，心知近别秦。
◎卷.25【五原书事】许棠<br>　　西出黄云外，东怀白浪遥。星河愁立夜，雷电独行朝。<br>　　碛迥人防寇，天空雁避雕。如何非战卒，弓剑不离腰。
◎卷.26【送从弟归泉州】许棠<br>　　问省归南服，悬帆任北风。何山犹见雪，半路已无鸿。<br>　　瘴杂春云重，星垂夜海空。往来如不住，亦是一年中。
◎卷.27【留别故人】许棠<br>　　殊立本不偶，非唯今所难。无门闲共老，尽日泣相看。<br>　　鸟畏闻鶗鴂，花惭背牡丹。何人知此计，复议出长安。
◎卷.28【塞下二首】许棠<br>　　胡虏偏狂悍，边兵不敢闲。防秋朝伏弩，纵火夜搜山。<br>　　雁逆风鼙振，沙飞猎骑还。安西虽有路，难更出阳关。<br>　　征役已不定，又缘无定河。塞深烽砦密，山乱犬羊多。<br>　　汉卒闻笳泣，胡儿击剑歌。番情终未测，今昔谩言和。
◎卷.29【题张乔升平里居】许棠<br>　　下马似无人，开门只一身。心同孤鹤静，行过老僧真。<br>　　乱水藏幽径，高原隔远津。匡庐曾共隐，相见自相亲。
◎卷.30【题郑拾遗南斋】许棠<br>　　明时无事谏，岂是隐明君。每值离丹陛，多陪宴白云。<br>　　门连萧洞僻，地与曲江分。满院皆柽竹，期栖鸾鹤群。
◎卷.31【渭上送人南归】许棠<br>　　远役与归愁，同来渭水头。南浮应到海，北去阻无州。<br>　　楚雨天连地，胡风夏甚秋。江人如见问，为话复贫游。
◎卷.32【寄睦州陆郎中（一作寄陆睦州）】许棠<br>　　下国多高趣，终年半是吟。海涛通越分，部伍杂闽音。<br>　　晓郭云藏市，春山鸟护林。东浮虽未遂，日日至中心。
◎卷.33【投徐端公】许棠<br>　　无谋寻旧友，强喜亦如愁。丹桂阻丹恳，白衣成白头。<br>　　穷吴迷钓业，大汉事贫游。霄汉期提引，龙钟未拟休。
◎卷.34【出塞门】许棠<br>　　步步经戎虏，防兵不离身。山多曾战处，路断野行人。<br>　　暴雨声同瀑，奔沙势异尘。片时怀万虑，白发数茎新。
◎卷.35【新年呈友】许棠<br>　　一月月相似，一年年不同。清晨窥古镜，旅貌近衰翁。<br>　　处世闲难得，关身事半空。浮生能几许，莫惜醉春风。
◎卷.36【银州北书事】许棠<br>　　南辞采石远，北背乞银深。碛路虽多险，江人不废吟。<br>　　雕依孤堠立，鸥向迥沙沈。因共边人熟，行行起战心。
◎卷.37【寄赵能卿】许棠<br>　　我命同君命，君诗似我诗。俱无中道计，各失半生期。<br>　　素业沧江远，清时白发垂。蹉跎一如此，何处卜栖迟。
◎卷.38【夏州道中】许棠<br>　　茫茫沙漠广，渐远赫连城。堡迥烽相见，河移浪旋生。<br>　　无蝉嘶折柳，有寇似防兵。不耐饥寒迫，终谁至此行。
◎卷.39【经故杨太尉旧居】许棠<br>　　在汉信垂功，于唐道更隆。一川留古迹，多代仰高风。<br>　　树折巢堕鸟，阶荒草覆虫。行人过岂少，独驻夕阳中。
◎卷.40【东归次采石江】许棠<br>　　东下经牛渚，依然是故关。客程临岸尽，乡思入鸥闲。<br>　　雨涨巴来浪，云增楚际山。渔翁知未达，相顾不开颜。
◎卷.41【陇上书事】许棠<br>　　城叠连云壑，人家似隐居。树飞鹦鹉众，川下鶺鴒疏。<br>　　滴梦关山雨，资餐陇水鱼。谁知江徼客，此景倍相于。
◎卷.42【陈情献江西李常侍五首】许棠<br>　　二十二三年，游秦复滞燕。徒陪群彦后，自苦此生前。<br>　　径折啼猿树，岩荒喷月泉。东堂曾受荐，垂白志犹坚。<br>　　淅淅复栖栖，人间只自迷。终年愁远道，到老去何蹊。<br>　　始见红叶落，又闻黄鸟啼。不因趋大旆，谁肯暂提携。<br>　　童蒙即苦辛，未识杏园春。谩倚无为日，还成不偶人。<br>　　乡程长恨远，旅梦亦愁贫。天地虽云广，殊难寄此身。<br>　　春闱久已滞，秋赋又逢停。选士疑长阻，伤时自不宁。<br>　　秦城还逐梦，楚徼影随形。此去吟虽苦，何人更肯听。<br>　　孤立时全塞，求名势转难。身多离下国，分合阻长安。<br>　　越鸟啼春早，蛮花送雨寒。丘门沾顾重，未别欲阑干。
◎卷.43【经八合坂】许棠<br>　　蹑险入高空，初疑势不穷。又缘千嶂尽，还共七盘同。<br>　　下辨东流水，平随北去鸿。天然无此道，应免患穷通。
◎卷.44【送友人北游】许棠<br>　　北出阴关去，何人肯待君。无青山拥晋，半浊水通汾。<br>　　雁塞虽多雁，云州却少云。兹游殊不恶，莫恨暂离群。
◎卷.45【登凌歊台】许棠<br>　　平芜望已极，况复倚凌歊。江截吴山断，天临楚泽遥。<br>　　云帆高出树，水市迥分桥。立久斜阳尽，无言似寂寥。
◎卷.46【曲江三月三日】许棠<br>　　满国赏芳辰，飞蹄复走轮。好花皆折尽，明日恐无春。<br>　　鸟避连云幄，鱼惊远浪尘。如何当此节，独自作愁人。
◎卷.47【赠栖白上人】许棠<br>　　闲身却不闲，日日对天颜。已住城中寺，难归海上山。<br>　　诗传华夏外，偈布市朝间。欲问空门事，空门岂有关。
◎卷.48【野步】许棠<br>　　闲赏步易远，野吟声自高。路无人到迹，林有鹤遗毛。<br>　　物外趣都别，尘中心枉劳。沿溪收堕果，坐石唤饥猱。
◎卷.49【过湍沟谷】许棠<br>　　西去穷胡处，岩崖境不常。石形相对耸，天势一条长。<br>　　栈底鸣流水，林端敛夕阳。虽随兵马至，未免畏豺狼。
◎卷.50【送友人游蜀】许棠<br>　　巴兴千万寻，此去若为心。蟋蟀既将定，弥猴应正吟。<br>　　剑门秋断雁，褒谷夜多砧。自古西南路，艰难直至今。
◎卷.51【题秦州城】许棠<br>　　圣泽滋遐徼，河堤四向通。大荒收虏帐，遗土复秦风。<br>　　乱烧迷归路，遥山似梦中。此时怀感切，极目思无穷。
◎卷.52【寄敬亭山清越上人】许棠<br>　　南朝山半寺，谢脁故乡邻。岭上非无主，秋诗复有人。<br>　　高禅星月近，野火虎狼驯。旧许陪闲社，终应待此身。
◎卷.53【秋江霁望】许棠<br>　　高秋偏入望，霁景倍关情。落木满江水，离人怀渭城。<br>　　山高孤戍断，野极暮天平。渔父时相问，羞真道姓名。
◎卷.54【陇州旅中书事寄李中丞】许棠<br>　　三伏客吟过，长安未拟还。蛩声秋不动，燕别思仍闲。<br>　　乱叶随寒雨，孤蟾起暮关。经时高岭外，来往旆旌间。
◎卷.55【秋日归旧山】许棠<br>　　山云蝉满树，欲住更何安。上国回将晚，孤峰别自难。<br>　　碛遥鸿未到，江近夜先寒。泉石虽堪恋，行人不愿看。
◎卷.56【下黄耳盘】许棠<br>　　独下黄盘路，多虞部落连。云晴仍著地，树古自参天。<br>　　乱鸟飞人上，惊麋起马前。行行无郡邑，唯见虎狼烟。
◎卷.57【旅怀】许棠<br>　　终年唯旅舍，只似已无家。白发除还出，丹霄去转赊。<br>　　夏游穷塞路，春醉负秦花。应是穹苍意，空教老若耶。
◎卷.58【题金山寺】许棠<br>　　四面波涛匝，中楼日月邻。上穷如出世，下瞷忽惊神。<br>　　刹碍长空鸟，船通外国人。房房皆叠石，风扫永无尘。
◎卷.59【送王侍御赴宣城】许棠<br>　　朝回离九陌，岛外赏残春。经宿留闲客，看云作主人。<br>　　时清难议隐，位重亦甘贫。岩洞真仙境，应休别卧邻。
◎卷.60【题汧湖二首】许棠<br>　　偶得湖中趣，都忘陇坻愁。边声风下雁，楚思浪移舟。<br>　　静极亭连寺，凉多岛近楼。吟游终不厌，还似曲江头。<br>　　陇首时无事，湖边日纵吟。游鱼来复去，浴鸟出还沉。<br>　　蜃气藏孤屿，波光到远林。无人见垂钓，暗起洞庭心。
◎卷.61【宿青山馆】许棠<br>　　下马青山下，无言有所思。云藏李白墓，苔暗谢公诗。<br>　　烈烧飞荒野，栖凫宿广陂。东来与西去，皆是不闲时。
◎卷.62【宿同州厉评事旧业寄华下】许棠<br>　　从戎依远地，无日见家山。地近风沙处，城当甸服间。<br>　　阻河通渭水，曲苑带秦关。待月登楼夜，何人相伴闲。
◎卷.63【闻蝉十二韵】许棠<br>　　造化生微物，常能应候鸣。初离何处树，又发去年声。<br>　　未蜕唯愁动，才飞似解惊。闻来邻海徼，恨起过边城。<br>　　骚屑随风远，悠扬类雪轻。报秋凉渐至，嘶月思偏清。<br>　　互默疑相答，微摇似欲行。繁音人已厌，朽壳蚁犹争。<br>　　朝士严冠饰，宫嫔逞鬓名。乱依西日噪，多引北归情。<br>　　筱露凝潜吸，蛛丝忽迸萦。此时吟立者，不觉万愁生。
◎卷.64【冬杪归陵阳别业五首】许棠<br>　　无媒归别业，所向自乖心。闾里故人少，田园荒草深。<br>　　浪翻全失岸，竹迸别成林。鸥鸟犹相识，时来听苦吟。<br>　　眠云终未遂，策马暂休期。上国劳魂梦，中心甚别离。<br>　　冰封岩溜断，雪压砌松欹。骨肉嗟名晚，看归却泪垂。<br>　　学剑虽无术，吟诗似有魔。已贫甘事晚，临老爱闲多。<br>　　鸡犬唯随鹿，儿童只衣蓑。时因寻野叟，狂醉复狂歌。<br>　　乡国乱离后，交亲半旅游。远闻诚可念，归见岂无愁。<br>　　败苇迷荒径，寒蓑没坏舟。衡门终不掩，倚杖看波流。<br>　　游秦复滞燕，不觉近衰年。旅貌同柴毁，行衣对骨穿。<br>　　篱寒多啄雀，木落断浮烟。楚夜闻鸣雁，犹疑在塞天。
◎卷.65【送王侍御赴宣城（一作赴越城令）】许棠<br>　　戴豸却驱鸡，东南上句溪。路过金谷口，帆转石城西。<br>　　水树连天暗，山禽绕郡啼。江人谙旧化，那复俟招携。
◎卷.66【春日乌延道中】许棠<br>　　边穷厄未穷，复此逐归鸿。去路多相似，行人半不同。<br>　　山川藏北狄，草木背东风。虚负男儿志，无因立战功。
◎卷.67【寄华阴刘拾遗】许棠<br>　　坚心持谏诤，自古亦艰难。寄邑虽行化，眠云似去官。<br>　　河分中野断，岳入半天寒。瀑布冰成日，谁陪吟复看。
◎卷.68【忆江南】许棠<br>　　南楚西秦远，名迟别岁深。欲归难遂去，闲忆自成吟。<br>　　雷电闲倾雨，猿猱斗堕林。眠云机尚在，未忍负初心。<br>第六百零四卷
◎卷.1【送前汝州李侍御罢归宣城】许棠<br>　　吟诗早得名，戴豸又加荣。下国闲归去，他人少此情。<br>　　云移寒峤出，烧夹夜江明。重引池塘思，还登谢脁城。
◎卷.2【失题（一作送前汝州李侍御罢归宣城第二首）】许棠<br>　　独夜长城下，孤吟近北辰。半天初去雁，穷碛远来人。<br>　　月黯氛埃积，风膻帐幕邻。惟闻防虏寇，不语暗伤神。
◎卷.3【送裴拾遗宰下邽（一作赴畿令）】许棠<br>　　受谪因廷谏，兹行不出关。直庐辞玉陛，上马向仙山。<br>　　地古桑麻广，城偏仆御闲。县斋高枕卧，犹梦犯天颜。
◎卷.4【隗嚣宫晚望】许棠<br>　　西顾伊兰近，方惊滞极边。水随空谷转，山向夕阳偏。<br>　　碛鸟多依地，胡云不满天。秋风动衰草，只觉犬羊膻。
◎卷.5【江上行】许棠<br>　　片席随高鸟，连天积浪间。苇宽云不匝，风广雨无闲。<br>　　戍影临孤浦，潮痕在半山。东原归未得，荏苒滞江关。
◎卷.6【登山】许棠<br>　　信步上鸟道，不知身忽高。近空无世界，当楚见波涛。<br>　　顶峭松多瘦，崖悬石尽牢。猕猴呼独散，隔水向人号。
◎卷.7【哭宣城元征君】许棠<br>　　高眠终不起，远趣固难知。琴剑今无主，园林旧许谁。<br>　　苔封僧坐石，苇涨鹤翘池。后代传青史，方钦道德垂。
◎卷.8【寄建州姚员外】许棠<br>　　诬谮遭遐谪，明君即自知。乡遥辞剑外，身独向天涯。<br>　　岭堠蛮云积，闽空瘴雨垂。南来终不遂，日探北归期。
◎卷.9【送厉校书从事凤翔】许棠<br>　　赴辟依丞相，超荣事岂同。城池当陇右，山水是关中。<br>　　日有来巴使，秋高出塞鸿。旬休随大旆，应到九成宫。
◎卷.10【春夜同厉文学先辈会宿】许棠<br>　　江汉久分路，京关重聚吟。更为他夜约，方尽昔年心。<br>　　月隔明河远，花藏宿鸟深。无眠将及曙，多是说山阴。
◎卷.11【长安书情】许棠<br>　　疏散过闲人，同人不在秦。近来惊白发，方解惜青春。<br>　　僻寺居将遍，权门到绝因。行藏如此辈，何以谓谋身。
◎卷.12【过故洛城】许棠<br>　　七百数还穷，城池一旦空。夕阳唯照草，危堞不胜风。<br>　　岸断河声别，田荒野色同。去来皆过客，何处问遗宫。
◎卷.13【寄庐山贾处士】许棠<br>　　时泰亦高眠，人皆谓不然。穷经休望辟，饵术止期仙。<br>　　彭蠡波涵月，炉峰雪照天。常闻风雨夜，到晓在渔船。
◎卷.14【下第东归留别郑侍郎】许棠<br>　　无才副至公，岂是命难通。分合吟诗老，家宜逐浪空。<br>　　别心悬阙下，归念极吴东。唯畏重回日，初情恐不同。
◎卷.15【泗上早发】许棠<br>　　独起无人见，长河夜泛时。平芜疑自动，落月似相随。<br>　　楚外离空早，关西去已迟。渔歌闻不绝，却轸洞庭思。
◎卷.16【赠天台僧】许棠<br>　　赤城霞外寺，不忘旧登年。石上吟分海，楼中语近天。<br>　　重游空有梦，再隐定无缘。独夜休行道，星辰静照禅。
◎卷.17【冬夜与友人会宿】许棠<br>　　君初离雁塞，我久滞雕阴。隔闰俱劳梦，通宵各话心。<br>　　禁风吹漏出，原树映星沉。白昼常多事，无妨到晓吟。
◎卷.18【送元遂上人归吴中】许棠<br>　　落发在王畿，承恩著紫衣。印心谁受请，讲疏自携归。<br>　　泛浦龙惊锡，禅云虎绕扉。吴中知久别，庵树想成围。
◎卷.19【赠志空上人】许棠<br>　　了了在心中，南宗与北宗。行高无外染，骨瘦是真容。<br>　　饭野盂埋雪，禅云杖倚松。常修不住性，必拟老何峰。
◎卷.20【边城晚望】许棠<br>　　广漠杳无穷，孤城四面空。马行高碛上，日堕迥沙中。<br>　　逼晓人移帐，当川树列风。迢迢河外路，知直去崆峒。
◎卷.21【汴上暮秋】许棠<br>　　独立长堤上，西风满客衣。日临秋草广，山接远天微。<br>　　岸叶随波尽，沙云与鸟飞。秦人宁有素，去意自知归。
◎卷.22【春日言怀】许棠<br>　　东风万物新，独未到幽人。赋命自多蹇，阳和非不均。<br>　　五陵三月暮，百越一家贫。早误闲眠处，无愁异此身。
◎卷.23【奉天寒食书事】许棠<br>　　处处无烟火，人家似暂空。晓林花落雨，寒谷鸟啼风。<br>　　故里芳洲外，残春甸服中。谁知独西去，步步泣途穷。
◎卷.24【长安寓居】许棠<br>　　贫寄帝城居，交朋日自疏。愁迎离碛雁，梦逐出关书。<br>　　经雨蝉声尽，兼风杵韵馀。谁知江徼塞，所忆在樵渔。
◎卷.25【写怀】许棠<br>　　此生居此世，堪笑复堪悲。在处有岐路，何人无别离。<br>　　长当多难日，愁过少年时。穷达都判了，休闲镊白髭。
◎卷.26【白菊】许棠<br>　　所尚雪霜姿，非关落帽期。香飘风外别，影到月中疑。<br>　　发在林凋后，繁当露冷时。人间稀有此，自古乃无诗。
◎卷.27【中秋夜对月】许棠<br>　　月月势皆圆，中秋朗最偏。万方期一夕，到晓是经年。<br>　　影蔽星芒尽，光分物状全。惟应苦吟者，目断向遥天。
◎卷.28【陪郢州张员外宴白雪楼】许棠<br>　　高情日日闲，多宴雪楼间。洒槛江干雨，当筵天际山。<br>　　带帆分浪色，驻乐话朝班。岂料羁浮者，樽前得解颜。
◎卷.29【和薛侍御题兴善寺松】许棠<br>　　何年劚到城，满国响高名。半寺阴常匝，邻坊景亦清。<br>　　代多无朽势，风定有馀声。自得天然状，非同涧底生。
◎卷.30【题郑侍郎岩隐十韵】许棠<br>　　朝退常归隐，真修大隐情。园林应得趣，岩谷自为名。<br>　　野步难寻寺，闲吟少在城。树藏幽洞黑，花照远村明。<br>　　海石分湖路，风泉递雨声。性高怜散逸，官达厌公卿。<br>　　架引藤重长，阶延笋迸生。青门无到客，紫阁有来莺。<br>　　物外身虽隐，区中望本清。终难依此境，坐卧避钧衡。
◎卷.31【宿灵山兰若】许棠<br>　　江心天半寺，一夕万缘空。地出浮云上，星摇积浪中。<br>　　滴沤垂阁雨，吹桧送帆风。旦夕闻清磬，唯应是钓翁。
◎卷.32【亲仁里双鹭】许棠<br>　　双去双来日已频，只应知我是江人。对欹雪顶思寻水，<br>　　更振霜翎恐染尘。三楚几时初失侣，五陵何树又栖身。<br>　　天然不与凡禽类，傍砌听吟性自驯。
◎卷.33【成纪书事二首】许棠<br>　　东吴远别客西秦，怀旧伤时暗洒巾。满野多成无主冢，<br>　　防边半是异乡人。山河再阔千馀里，城市曾经一百春。<br>　　闲与将军议戎事，伊兰犹未绝胡尘。<br>　　蹉跎远入犬羊中，荏苒将成白首翁。三楚田园归未得，<br>　　五原岐路去无穷。天垂大野雕盘草，月落孤城角啸风。<br>　　难问开元向前事，依稀犹认隗嚣宫。
◎卷.34【秦中遇友人】许棠<br>　　半生南走复西驰，愁过杨朱罢泣岐。远梦亦羞归海徼，<br>　　贫游多是滞边陲。胡云不聚风无定，陇路难行栈更危。<br>　　旦暮唯闻语征战，看看已欲废吟诗。
◎卷.35【过分水岭】许棠<br>　　陇山高共鸟行齐，瞰险盘空甚蹑梯。云势崩腾时向背，<br>　　水声呜咽若东西。风兼雨气吹人面，石带冰棱碍马蹄。<br>　　此去秦川无别路，隔崖穷谷却难迷。
◎卷.36【讲德陈情上淮南李仆射八首】许棠<br>　　天降贤人佐圣时，自然声教满华夷。英明不独中朝仰，<br>　　清重兼闻外国知。凉夜酒醒多对月，晓庭公退半吟诗。<br>　　梁城东下虽经战，风俗犹传守旧规。<br>　　多朝轩冕冠乾坤，四海皆推圣最尊。楚玉已曾分卞玉，<br>　　膺门依旧是龙门。筵开乐振高云动，城掩鼙收落日昏。<br>　　尝念苍生如赤子，九州无处不沾恩。<br>　　未领春闱望早清，况联戎阃控强兵。风威遍布江山静，<br>　　教化高同日月明。九郡竟歌兼煮海，四方皆得共和羹。<br>　　东南自此全无事，只为期年政已成。<br>　　帝念淮壖疫疹频，牢笼山海委名臣。古来比德由无侣，<br>　　当代同途岂有人。夜宴独吟梁苑月，朝游重见广陵春。<br>　　多年疲瘵全苏息，须到讴谣日满秦。<br>　　三纪吟诗望一名，丹霄待得白头成。已期到老还沾禄，<br>　　无复偷闲却养生。当宴每垂听乐泪，望云长起忆山情。<br>　　朱门旧是登龙客，初脱鱼鳞胆尚惊。<br>　　东来淮海拜旌旟，不把公卿一字书。曾侍晚斋吟对雪，<br>　　又容华馆食兼鱼。孤微自省恩非次，际会谁知分有馀。<br>　　唯耻旧桥题处在，荣归无计似相如。<br>　　平生南北逐蓬飘，待得名成鬓已凋。寒浦一从抛钓艇，<br>　　旧林无处认风飙。程途虽喜关河尽，时节犹惊骨肉遥。<br>　　愁策羸蹄更归去，乱山流水满翻潮。<br>　　丹霄空把桂枝归，白首依前着布衣。当路公卿谁见待，<br>　　故乡亲爱自疑非。东风乍喜还沧海，栖旅终愁出翠微。<br>　　应念无媒居选限，二年须更守渔矶。
◎卷.37【献独孤尚书】许棠<br>　　虚抛南楚滞西秦，白首依前衣白身。退鹢已经三十载，<br>　　登龙曾见一千人。魂离为役诗篇苦，泪竭缘嗟骨相贫。<br>　　今日鞠躬高旆下，欲倾肝胆杳无因。
◎卷.38【将过单于】许棠<br>　　荒碛连天堡戍稀，日忧蕃寇却忘机。江山不到处皆到，<br>　　陇雁已归时未归。行李亦须携战器，趋迎当便著戎衣。<br>　　并州去路殊迢递，风雨何当达近畿。
◎卷.39【贞女祠】许棠<br>　　何穴藏贞骨，荒祠见旧颜。精灵应自在，云雨不相关。<br>　　落石泉多咽，无风树尽闲。唯疑千古后，为瑞向人间。
◎卷.40【宿华山】许棠<br>　　异境良难测，非仙岂合游。星辰方满岳，风雨忽移舟。<br>　　喷月泉垂壁，栖松鹤在楼。因知修养处，不必在嵩丘。
◎卷.41【送张员外西川从事】许棠<br>　　为郎不入朝，自是赴嘉招。豸角初离首，金章已在腰。<br>　　剑横阴绿野，栈响近丹霄。迎驿应相续，悬愁去路遥。
◎卷.42【题慈恩寺元遂上人院】许棠<br>　　竹槛匝回廊，城中似外方。月云开作片，枝鸟立成行。<br>　　径接河源润，庭容塔影凉。天台频去说，谁占最高房。
◎卷.43【送杜仓曹往沧洲觐叔常侍】许棠<br>　　浮阳横巨浸，南巷拥旌旃。别带秦城雨，行闻魏国蝉。<br>　　碛鸿来每后，朝日见常先。东鄙云霞广，高林间水天。
◎卷.44【雕阴道中作】许棠<br>　　五月绥州北，途程少郁蒸。马依膻草聚，人抱浊河澄。<br>　　迹固长城垒，冤深太子陵。往来经此地，悲苦有谁能。
◎卷.45【留别从弟郴】许棠<br>　　同承太岳胤，俱值太平时。丹陛怀趋计，沧洲负去期。<br>　　久贫成蹭蹬，多病惜支离。宗分兼交分，吾知汝亦知。
◎卷.46【寻山】许棠<br>　　蹑履复支筇，深山草木中。隔溪遥避虎，当坞忽闻钟。<br>　　落叶多相似，幽禽半不同。群猱呼却散，如此异林翁。
◎卷.47【送徐侍御充南诏判官】许棠<br>　　西去安夷落，乘轺从节行。彤庭传圣旨，异域化戎情。<br>　　瘴路穷巴徼，蛮川过峤城。地偏风自杂，天漏月稀明。<br>　　危栈连空动，长江到底清。笑宜防狒狒，言好听猩猩。<br>　　抚论如敦行，归情自合盟。回期佩印绶，何更见新正。
◎卷.48【送省玄上人归江东】许棠<br>　　释律周儒礼，严持用戒身。安禅思剡石，留偈别都人。<br>　　雨合吴江黑，潮移海路新。瓶盂自此去，应不更还秦。
◎卷.49【送刘校书游东鲁】许棠<br>　　内阁劳雠校，东邦忽纵游。才偏精二雅，分合遇诸侯。<br>　　暗海龟蒙雨，连空赵魏秋。如经麟见处，驻马瞰荒丘。
◎卷.50【送金吾侍御奉使日东】许棠<br>　　还乡兼作使，到日倍荣亲。向化虽多国，如公有几人。<br>　　孤山无返照，积水合苍旻。膝下知难住，金章已系身。
◎卷.51【题甘露寺】许棠<br>　　丹槛拂丹霄，人寰下瞰遥。何年增造化，万古出尘嚣。<br>　　地势盘三楚，江声换几朝。满栏皆异药，到顶尽飞桥。<br>　　泽广方云梦，山孤数沃焦。中宵霞始散，经腊木稀凋。<br>　　铎动天风度，窗明海气消。带鼙分迥堞，当日辨翻潮。<br>　　鸟去沉葭菼，帆来映泬。浮生自多事，无计免回镳。
◎卷.52【冬夜怀真里友人会宿】许棠<br>　　静语与高吟，搜神又爽心。各来依帝里，相对似山阴。<br>　　漏永星河没，堂寒月彩深。从容不易到，莫惜曙钟侵。
◎卷.53【陪友人夏夜对月】许棠<br>　　后伏中宵月，高秋满魄齐。轮移仙掌外，影下玉绳西。<br>　　蝉雀飞多误，星萤出自迷。烦蒸惊顿绝，吟玩畏闻鸡。
◎卷.54【送从弟筹任告成尉】许棠<br>　　海上从戎罢，嵩阳佐县初。故人皆羡去，吾祖旧曾居。<br>　　地古多生药，溪灵不聚鱼。唯应寻隐者，闲寺讲仙书。
◎卷.55【秋日陪陆校书游玉泉】许棠<br>　　共爱泉源异，频来不觉劳。散光垂草细，繁响出风高。<br>　　沫滞潭花片，沙遗浴鸟毛。尘间喧与闷，须向此中逃。
◎卷.56【送防州邬员外】许棠<br>　　千溪与万嶂，缭绕复峥嵘。太守劳车马，何从驻旆旌。<br>　　椒香近满郭，漆货远通京。唯涤双尘耳，东南听政声。
◎卷.57【过穆陵关】许棠<br>　　荒关无守吏，亦耻白衣过。地广人耕绝，天寒雁下多。<br>　　东西方自感，雨雪更相和。日暮聊摅思，摇鞭一放歌。
◎卷.58【江上遇友人】许棠<br>　　阙下分离日，杏园花半开。江边相值夜，榆塞雁初来。<br>　　坐久河沉斗，吟长月浸杯。鲈鱼非不恋，共有客程催。
◎卷.59【忆宛陵旧居】许棠<br>　　旧忆陵阳北，林园近板桥。江晴帆影满，野迥鹤声遥。<br>　　岛径通山市，汀扉上海潮。秦城归去梦，夜夜到渔樵。
◎卷.60【题闻琴馆】许棠<br>　　城非宓贱邑，馆亦号闻琴。乃是前贤意，常留化俗心。<br>　　代公存绿绮，谁更寄清音。此迹应无改，寥寥毕古今。
◎卷.61【寄江上弟妹】许棠<br>　　无成归未得，不是不谋归。垂老登云路，犹胜守钓矶。<br>　　大荒身去数，穷海信来稀。孤立皆难进，非关命独违。
◎卷.62【题李昌符丰乐幽居】许棠<br>　　诗家依阙下，野景似山中。兰菊俱含露，杉梧为奏风。<br>　　破门韦曲对，浅岸御沟通。莫叹连年屈，君须遇至公。
◎卷.63【青山晚望】许棠<br>　　昔人怀感处，此地倍魂消。四海经摇落，三吴正寂寥。<br>　　风移残烧远，帆带夕阳遥。欲继前贤迹，谁能似隐招。
◎卷.64【宣城送进士郑徽赴举】许棠<br>　　长安去是归，上马肯沾衣。水国车通少，秦人楚荐稀。<br>　　鸿方离北鄙，叶下已西畿。好整丹霄步，知音在紫微。
◎卷.65【言怀】许棠<br>　　万事不关心，终朝但苦吟。久贫惭负债，渐老爱山深。<br>　　日月销天外，帆樯弃海阴。荣枯应已定，无复系浮沉。
◎卷.66【汴河十二韵】许棠<br>　　昔年开汴水，元应别有由。或兼通楚塞，宁独为扬州。<br>　　直断平芜色，横分积石流。所思千里便，岂计万方忧。<br>　　首甚资功济，终难弭宴游。空怀龙舸下，不见锦帆收。<br>　　浪倒长汀柳，风欹远岸楼。奔逾怀许竭，澄彻泗滨休。<br>　　路要多行客，鱼稀少钓舟。日开天际晚，雁合碛西秋。<br>　　一派注沧海，几人生白头。常期身事毕，于此泳东浮。
◎卷.67【旅中送人归九华】许棠<br>　　分与仙山背，多年负翠微。无因随鹿去，只是送人归。<br>　　顶木晴摩日，根岚晓润衣。会于猿鸟外，相对掩高扉。
◎卷.68【送友人归江南】许棠<br>　　皇州五更鼓，月落西南维。此时有行客，别我孤舟归。<br>　　上国身无主，下第诚可悲。
◎卷.69【洞庭湖】许棠<br>　　空江浩荡景萧然，尽日菰蒲泊钓船。青草浪高三月渡，<br>　　绿杨花扑一溪烟。情多莫举伤春目，愁极兼无买酒钱。<br>　　犹有渔人数家住，不成村落夕阳边。
◎卷.70【句】许棠<br>　　晓嶂猿开户，寒湫鹿舐冰。<br>　　当空吟待月，到晚坐看山。（以上见《纪事》）<br>　　一年三领郡，领郡管仙山。（赠段成式，见《语林》）<br>第六百零五卷
◎卷.1【放歌行】邵谒<br>　　龟为秉灵亡，鱼为弄珠死。心中自有贼，莫怨任公子。<br>　　屈原若不贤，焉得沉湘水。
◎卷.2【长安寒食】邵谒<br>　　春日照九衢，春风媚罗绮。万骑出都门，拥在香尘里。<br>　　莫辞吊枯骨，千载长如此。安知今日身，不是昔时鬼。<br>　　但看平地游，亦见摧輈死。
◎卷.3【贞女墓】邵谒<br>　　生持节操心，死作坚贞鬼。至今坟上春，草木无花卉。
◎卷.4【自叹】邵谒<br>　　春蚕未成茧，已贺箱笼实。蟢子徒有丝，终年不成匹。<br>　　每念古人言，有得则有失。我命独如何，憔悴长如一。<br>　　白日九衢中，幽独暗如漆。流泉有枯时，穷贱无尽日。<br>　　惆怅复惆怅，几回新月出。
◎卷.5【送徐群宰望江】邵谒<br>　　古人力文学，所务安疲甿。今人力文学，所务惟公卿。<br>　　大贤重邦本，屈迹官武城。劝民勤机杼，自然国用并。<br>　　但见富贵者，知食不知耕。忽尔秋不熟，储廪焉得盈。<br>　　贡艺既精苦，用心必公平。吾道不遗贤，霄汉期芳馨。<br>　　一夫若有德，千古称其英。陶潜虽理邑，崔烈徒台衡。<br>　　浊者必恶清，瞽者必恶明。孤松自有色，岂夺众草荣。<br>　　为刀若不利，焉得宰牛名。为丝若不直，焉得琴上声。<br>　　好去立高节，重来振羽翎。
◎卷.6【秋夕】邵谒<br>　　万里凭梦归，骨肉皆在眼。觉来益惆怅，不信长安远。<br>　　人人但为农，我独常逢旱。恶命如漏卮，滴滴添不满。<br>　　天末雁来时，一叫一肠断。
◎卷.7【览孟东野集】邵谒<br>　　蚌死留夜光，剑折留锋铓。哲人归大夜，千古传珪璋。<br>　　珪璋遍四海，人伦多变改。题花花已无，玩月月犹在。<br>　　不知天地间，白日几时昧。
◎卷.8【送友人江行】邵谒<br>　　送君若浪水，叠叠愁思起。梦魂如月明，相送秋江里。
◎卷.9【下第有感】邵谒<br>　　古人有遗言，天地如掌阔。我行三十载，青云路未达。<br>　　尝闻读书者，所贵免征伐。谁知失意时，痛于刃伤骨。<br>　　身如石上草，根蒂浅难活。人人皆爱春，我独愁花发。<br>　　如何归故山，相携采薇蕨。
◎卷.10【论政】邵谒<br>　　贤哉三握发，为有天下忧。孙弘不开阁，丙吉宁问牛。<br>　　内政由股肱，外政由诸侯。股肱政若行，诸侯政自修。<br>　　一物不得所，蚁穴满山丘。莫言万木死，不因一叶秋。<br>　　朱云若不直，汉帝终自由。子婴一失国，渭水东悠悠。
◎卷.11【战城南】邵谒<br>　　武皇重征伐，战士轻生死。朝争刃上功，暮作泉下鬼。<br>　　悲风吊枯骨，明月照荒垒。千载留长声，呜咽城南水。
◎卷.12【赠郑殷处士】邵谒<br>　　善琴不得听，嘉玉不得名。知音既已死，良匠亦未生。<br>　　退居一河湄，山中物景清。鱼沉池水碧，鹤去松枝轻。<br>　　长材靡入用，大厦失巨楹。颜子不得禄，谁谓天道平。
◎卷.13【古乐府】邵谒<br>　　对酒弹古琴，弦中发新音。新音不可辨，十指幽怨深。<br>　　妾颜不自保，四时如车轮。不知今夜月，曾照几时人。<br>　　露滴芙蓉香，香销心亦死。良时无可留，残红谢池水。
◎卷.14【经安容先生旧居】邵谒<br>　　羽化留遗踪，千载踪难没。一泉岩下水，几度换明月。<br>　　松老不改柯，龙久皆变骨。云雨有归时，鸡犬无还日。<br>　　至今青山中，寂寞桃花发。
◎卷.15【望行人】邵谒<br>　　登楼恐不高，及高君已远。云行郎即行，云归郎不返。<br>　　嗟为楼上人，望望不相近。若作辙中泥，不放郎车转。<br>　　白日下西山，望尽妾肠断。
◎卷.16【岁丰】邵谒<br>　　皇天降丰年，本忧贫士食。贫士无良畴，安能得稼穑。<br>　　工佣输富家，日落长叹息。为供豪者粮，役尽匹夫力。<br>　　天地莫施恩，施恩强者得。
◎卷.17【金谷园怀古】邵谒<br>　　在富莫骄奢，骄奢多自亡。为女莫骋容，骋容多自伤。<br>　　如何金谷园，郁郁椒兰房。昨夜绮罗列，今日池馆荒。<br>　　竹死不变节，花落有馀香。美人抱义死，千载名犹彰。<br>　　娇歌无遗音，明月留清光。浮云易改色，衰草难重芳。<br>　　不学韩侯妇，衔冤报宋王。
◎卷.18【春日有感】邵谒<br>　　我心如蘖苦，他见如荠甘。火未到身者，痛楚难共谙。<br>　　但言贫者拙，不言富者贪。谁知苦寒女，力尽为桑蚕。
◎卷.19【学仙词】邵谒<br>　　上仙传秘诀，澹薄与无营。炼药□□□，变姓不变形。<br>　　三尸既无累，百虑自不生。是知寸心中，有路通上清。<br>　　祖龙好仙术，烧却黄金精。
◎卷.20【妓女】邵谒<br>　　天若许人登，青山高不止。地若许人穷，黄泉深无水。<br>　　量诸造化情，物成皆有以。如何上青冥，视之平若砥。<br>　　日下骋琅玕，空中无罗绮。但见势腾凌，将为长如此。<br>　　炫耀一时间，逡巡九泉里。一种为埃尘，不学堕楼死。
◎卷.21【寒女行】邵谒<br>　　寒女命自薄，生来多贱微。家贫人不聘，一身无所归。<br>　　养蚕多苦心，茧熟他人丝。织素徒苦力，素成他人衣。<br>　　青楼富家女，才生便有主。终日著罗绮，何曾识机杼。<br>　　清夜闻歌声，听之泪如雨。他人如何欢，我意又何苦。<br>　　所以问皇天，皇天竟无语。
◎卷.22【览镜】邵谒<br>　　一照一回悲，再照颜色衰。日月自流水，不知身老时。<br>　　昨日照红颜，今朝照白丝。白丝与红颜，相去咫尺间。
◎卷.23【轻薄行】邵谒<br>　　薄薄身上衣，轻轻浮云质。长安一花开，九陌马蹄疾。<br>　　谁言公子车，不是天上力。
◎卷.24【苦别离】邵谒<br>　　十五为君婚，二十入君门。自从入户后，见君长出门。<br>　　朝看相送人，暮看相送人。若遣折杨柳，此地树无根。<br>　　愿为陌上土，得作马蹄尘。愿为曲木枝，得作双车轮。<br>　　安得太行山，移来君马前。
◎卷.25【览张骞传】邵谒<br>　　采药不得根，寻河不得源。此时虚白首，徒感武皇恩。<br>　　桑田未闻改，日月曾几昏。仙骨若求得，垄头无新坟。<br>　　不见杜陵草，至今空自繁。
◎卷.26【白头吟】邵谒<br>　　汉家天宇阔，日月不暂闲。常将古今骨，裨作北邙山。<br>　　山高势已极，犹自凋朱颜。
◎卷.27【瞽者叹】邵谒<br>　　我心岂不平，我目自不明。徒云备双足，天下何由行。
◎卷.28【送从弟长安下第南归觐亲】邵谒<br>　　白日不得照，戴天如戴盆。青云未见路，丹车劳出门。<br>　　采薇秦山镇，养亲湘水源。心中岂不切，其如行路难。<br>　　为文清益峻，为心直且安。芝兰未入用，馨香志独存。<br>　　他门种桃李，犹能荫子孙。我家有棠阴，枝叶竟不繁。<br>　　心醉岂因酒，愁多徒见萱。征徒忽告归，执袂殷勤论。<br>　　在鸟终为凤，为鱼须化鲲。富贵岂长守，贫贱宁有根。<br>　　丈夫志不大，何以佐乾坤。昼短疾于箭，早来献天言。<br>　　莫恋苍梧畔，野烟横破村。
◎卷.29【少年行】邵谒<br>　　丈夫十八九，胆气欺韩彭。报仇不用剑，辅国不用兵。<br>　　以目为水鉴，以心作权衡。愿君似尧舜，能使天下平。<br>　　何必走马夸弓矢，然后致得人心争。
◎卷.30【汉宫井】邵谒<br>　　辘轳声绝离宫静，班姬几度照金井。<br>　　梧桐老去残花开，犹似当时美人影。
◎卷.31【显茂楼】邵谒<br>　　秦山渭水尚悠悠，如何草树迷宫阙。<br>　　繁华朱翠尽东流，唯有望楼对明月。
◎卷.32【紫阁峰】邵谒<br>　　壮国山河倚空碧，迥拔烟霞侵太白。<br>　　绿崖下视千万寻，青天只据百馀尺。<br>第六百零六卷
◎卷.1【送李员外频之建州】林宽<br>　　勾践江头月，客星台畔松。为郎久不见，出守暂相逢。<br>　　鸟泊牵滩索，花空押号钟。远人思化切，休上武夷峰。
◎卷.2【送许棠先辈归宣州】林宽<br>　　发枯穷律韵，字字合埙篪。日月所到处，姓名无不知。<br>　　莺啼谢守垒，苔老谪仙碑。诗道丧来久，东归为吊之。
◎卷.3【穷冬太学】林宽<br>　　投迹依槐馆，荒亭草合时。雪深鸢啸急，薪湿鼎吟迟。<br>　　默坐同谁话，非僧不我知。匡庐瀑布畔，何日副心期。
◎卷.4【陪郑諴郎中假日省中寓直】林宽<br>　　宪厅名最重，假日许从容。床满诸司印，庭高五粒松。<br>　　井寻芸吏汲，茶拆岳僧封。鸟度帘旌暮，犹吟隔苑钟。
◎卷.5【送谢石先辈归宣州】林宽<br>　　名随春色远，湖外已先知。花尽方辞醉，莺残是放时。<br>　　天寒千尺岳，颔白半联诗。笋蕨犹堪采，荣归及养期。
◎卷.6【下第寄欧阳瓒】林宽<br>　　诗人道僻命多奇，更值干戈乱起时。<br>　　莫作江宁王少府，一生吟苦竟谁知。
◎卷.7【寄何绍馀】林宽<br>　　雁过君犹未入城，清贤门下旧知名。风波冻马遥逢见，<br>　　革橐饥僮尚挈行。住在闲坊无辙迹，别来何寺有泉声。<br>　　芙蓉苑北曲江岸，期看终南新雪晴。
◎卷.8【送人宰浦城】林宽<br>　　东南犹阻寇，梨岭更谁登。作宰应无俸，归船必有僧。<br>　　滩平眠獭石，烧断饮猿藤。岁尽校殊最，方当见异能。
◎卷.9【省试腊后望春宫】林宽<br>　　皇都初度腊，凤辇出深宫。高凭楼台上，遥瞻灞浐中。<br>　　仗凝霜彩白，袍映日华红。柳眼方开冻，莺声渐转风。<br>　　御沟穿断霭，骊岫照斜空。时见宸游兴，因观稼穑功。
◎卷.10【寄省中知己】林宽<br>　　门掩清曹晚，静将乌府邻。花开封印早，雪下典衣频。<br>　　怪木风吹阁，废巢时落薪。每怜吾道苦，长说向同人。
◎卷.11【朱坡】林宽<br>　　朱坡坡上望，不似在秦京。渐觉溪山秀，更高鱼鸟情。<br>　　夜吟禅子室，晓爨猎人铛。恃此偷佳赏，九衢蜩未鸣。
◎卷.12【酬陈樵见寄】林宽<br>　　失意闲眠起更迟，又将羁薄谢深知。囊书旋入酒家尽，<br>　　纱帽长依僧壁垂。待月句新遭鬼哭，寻山貌古被猿窥。<br>　　元和才子多如此，除却清吟何所为。
◎卷.13【华清宫】林宽<br>　　殿角钟残立宿鸦，朝元归驾望无涯。<br>　　香泉空浸宫前草，未到春时争发花。
◎卷.14【终南山】林宽<br>　　标奇耸峻壮长安，影入千门万户寒。<br>　　徒自倚天生气色，尘中谁为举头看。
◎卷.15【歌风台】林宽<br>　　蒿棘空存百尺基，酒酣曾唱大风词。<br>　　莫言马上得天下，自古英雄尽解诗。
◎卷.16【送人归日东】林宽<br>　　沧溟西畔望，一望一心摧。地即同正朔，天教阻往来。<br>　　波翻夜作电，鲸吼昼为雷。门外人参径，到时花几开。
◎卷.17【寓兴】林宽<br>　　西母一杯酒，空言浩劫春。英雄归厚土，日月照闲人。<br>　　衰草珠玑冢，冷灰龙凤身。茂陵骊岫晚，过者暗伤神。
◎卷.18【少年行】林宽<br>　　柳烟侵御道，门映夹城开。白日莫空过，青春不再来。<br>　　报仇冲雪去，乘醉臂鹰回。看取歌钟地，残阳满坏台。
◎卷.19【塞上还答友人】林宽<br>　　无端游绝塞，归鬓已苍然。戎羯围中过，风沙马上眠。<br>　　草衰频过烧，耳冷不闻蝉。从此甘贫坐，休言更到边。
◎卷.20【哭栖白供奉】林宽<br>　　侍辇才难得，三朝有上人。琢诗方到骨，至死不离贫。<br>　　风帐孤萤入，霜阶积叶频。夕阳门半掩，过此亦无因。
◎卷.21【送升道靖恭相公分司】林宽<br>　　东风时不遇，果见致君难。海岳影犹动，鹍鹏势未安。<br>　　星沉关锁冷，鸡唱驿灯残。谁似二宾客，门闲嵩洛寒。
◎卷.22【关下早行】林宽<br>　　轧轧推危辙，听鸡独早行。风吹宿霭散，月照华山明。<br>　　白首东西客，黄河昼夜清。相逢皆有事，唯我是闲情。
◎卷.23【曲江】林宽<br>　　曲江初碧草初青，万毂千蹄匝岸行。倾国妖姬云鬓重，<br>　　薄徒公子雪衫轻。琼镌狒cf绕觥舞，金蹙辟邪拏拨鸣。<br>　　柳絮杏花留不得，随风处处逐歌声。
◎卷.24【长安遣怀】林宽<br>　　醉下高楼醒复登，任从浮薄笑才能。<br>　　青龙寺里三门上，立为南山不为僧。
◎卷.25【送僧游太白峰】林宽<br>　　云深游太白，莫惜遍探奇。顶上多灵迹，尘中少客知。<br>　　悬崖倚冻瀑，飞狖过孤枝。出定更何事，相逢必有诗。
◎卷.26【哭造微禅师】林宽<br>　　神迁不火葬，新塔露疏柽。是物皆磨灭，唯师出死生。<br>　　虚堂散钓叟，怪木哭山精。林下路长在，无因更此行。
◎卷.27【献同年孔郎中】林宽<br>　　炊琼爇桂帝关居，卖尽寒衣典尽书。驱马每寻霜影里，<br>　　到门常在鼓声初。蟾枝交彩清兰署，鸾珮排光映玉除。<br>　　一顾深恩身未杀，争期皎日负吹嘘。
◎卷.28【闻雁】林宽<br>　　接影横空背雪飞，声声寒出玉关迟。<br>　　上阳宫里三千梦，月冷风清闻过时。
◎卷.29【送惠补阙】林宽<br>　　诏下搜岩野，高人入竹林。长因抗疏日，便作去官心。<br>　　清俸供僧尽，沧洲寄迹深。东门有归路，徒自弃华簪。
◎卷.30【和友人贼后】林宽<br>　　带号乞兵急，英雄陷贼围。江山犹未静，鱼鸟欲何归。<br>　　城露桑榆尽，时平老幼稀。书从战后得，读彻血盈衣。
◎卷.31【长安即事】林宽<br>　　暝鼓才终复晓鸡，九门何计出沉迷，樵童乱打金吾鼓，<br>　　豪马争奔丞相堤。翡翠鬟欹钗上燕，麒麟衫束海中犀。<br>　　须知不是诗人事，空忆泉声菊畔畦。
◎卷.32【和周繇校书先辈省中寓直】林宽<br>　　古木重门掩，幽深只欠溪。此中真吏隐，何必更岩栖。<br>　　名姓镌幢记，经书逐库题。字随飞蠹缺，阶与落星齐。<br>　　伴直僧谈静，侵霜蛩韵低。粘尘贺草没，剥粉薛禽迷。<br>　　衰藓墙千堵，微阳菊半畦。鼓残鸦去北，漏在月沉西。<br>　　每忆终南雪，几登云阁梯。时因搜句次，那惜一招携。
◎卷.33【苦雨】林宽<br>　　霪霖翳日月，穷巷变沟坑。骤洒纤枝折，奔倾坏堵平。<br>　　蒙簦来客绝，跃甃噪蛙狞。败屐阴苔积，摧檐湿菌生。<br>　　斜飞穿裂瓦，迸落打空铛。叶底迟归蝶，林中滞出莺。<br>　　润侵书缝黑，冷浸鬓丝明。牖暗参差影，阶寒断续声。<br>　　尺薪功比桂，寸粒价高琼。遥想管弦里，无因识此情。<br>第六百零七卷
◎卷.1【翰林作】刘邺<br>　　曾是江波垂钓人，自怜深厌九衢尘。浮生渐老年随水，<br>　　往事曾闻泪满巾。已觉远天秋色动，不堪闲夜雨声频。<br>　　多惭不是相如笔，虚直金銮接侍臣。
◎卷.2【待漏院吟】刘邺<br>　　玉堂帘外独迟迟，明月初沉勘契时。<br>　　闲听景阳钟尽后，两莺飞上万年枝。
◎卷.3【慧山寺肄业送怀坦上人】李骘<br>　　流水何山分，浮云空中遇。我生无根株，聚散亦难固。<br>　　忆昨斗龙春，岩栖侣高步。清怀去羁束，幽境无滓污。<br>　　日落九峰明，烟生万华暮。兹欢未云隔，前笑倏已故。<br>　　四时难信留，百草换霜露。离襟一成解，怅抱将何谕。<br>　　惊泉有馀哀，永日谁与度。缅思孤帆影，再往重江路。<br>　　去去忽凄悲，因风暂回顾。
◎卷.4【读惠山若冰师集因题故院三首】李骘<br>　　五天何处望，心念起皆知。化塔留今日，泉鸣自昔时。<br>　　古苔生石静，秋草满山悲。莫道声容远，长歌白雪词。<br>　　高怀逢异境，佳句想吟频。月冷松溪夜，烟浓草寺春。<br>　　浮云将世远，清听与名新。不见开岩日，空为拜影人。<br>　　景物搜求歇，山云放纵飞。树寒烟鹤去，池静水龙归。<br>　　暗榻尘飘满，阴檐月到稀。何年灯焰尽，风动影堂扉。
◎卷.5【自惠山至吴下寄酬南徐从事】李骘<br>　　不接芳晨游，独此长洲苑。风颜一成阻，翰墨劳空返。<br>　　悠悠汀渚长，杳杳蘋花晚。如何西府欢，尚念东吴远。<br>　　瑶音动清韵，兰思芬盈畹。犹及九峰春，归吟白云巘。
◎卷.6【中秋夜戏酬顾道流】孙蜀<br>　　不那此身偏爱月，等闲看月即更深。<br>　　仙翁每被嫦娥使，一度逢圆一度吟。
◎卷.7【咏燕上主司郑愚】欧阳澥<br>　　翩翩双燕画堂开，送古迎今几万回。<br>　　长向春秋社前后，为谁归去为谁来。
◎卷.8【句】欧阳澥<br>　　黄菊离家十四年。<br>　　离家已是梦松年。<br>　　落日望乡处，何人知客情？（见《纪事》）
◎卷.9【自咏豆花】陈黯<br>　　玳瑁应难比，斑犀定不加。天嫌未端正，满面与妆花。
◎卷.10【雪诗】张孜<br>　　长安大雪天，鸟雀难相觅。其中豪贵家，捣椒泥四壁。<br>　　到处爇红炉，周回下罗幂。暖手调金丝，蘸甲斟琼液。<br>　　醉唱玉尘飞，困融香汗滴。岂知饥寒人，手脚生皴劈。
◎卷.11【句】张孜<br>　　著牙卖朱紫，断钱赊举选。（见《纪事》）<br>　　华山秀作英雄骨，黄河泻出纵横才。<br>　　梦破青霄春，烟霞无去尘。若夸郭璞五色笔，<br>　　江淹却是寻常人。（《梦李白歌》）
◎卷.12【赠妓仙哥】郑仁表<br>　　严吹如何下太清，玉肌无疹六铢轻。<br>　　自知不是流霞酌，愿听云和瑟一声。
◎卷.13【赠妓命洛真】郑仁表<br>　　巧制新章拍拍新，金罍巡举助精神。<br>　　时时欲得横波眄，又怕回筹错指人。
◎卷.14【句】郑仁表<br>　　文章世上争开路，阀阅山东拄破天。
◎卷.15【杜甫同谷茅茨】赵鸿<br>　　工部栖迟后，邻家大半无。青羌迷道路，白社寄杯盂。<br>　　大雅何人继，全生此地孤。孤云飞鸟什，空勒旧山隅。
◎卷.16【栗亭（赵鸿刻石同谷曰，工部题栗亭十韵，不复见）】赵鸿<br>　　杜甫栗亭诗，诗人多在口。悠悠二甲子，题纪今何有。
◎卷.17【泥功山】赵鸿<br>　　立石泥功状，天然诡怪形。未尝私祸福，终不费丹青。
◎卷.18【昆明池织女石（一作司马复诗）】童翰卿<br>　　一片昆明石，千秋织女名。见人虚脉脉，临水更盈盈。<br>　　苔作轻衣色，波为促杼声。岸云连鬓湿，沙月对眉生。<br>　　有脸莲同笑，无心鸟不惊。还如朝镜里，形影两分明。
◎卷.19【绝句】童翰卿<br>　　大朴逐物尽，哀我天地功。争得荣辱心，洒然归西风。<br>第六百零八卷
◎卷.1【补周礼九夏系文·九夏歌九篇】皮日休<br>　　（王夏之歌者，王出入之所奏也。四章，章四句）<br>　　爣爣皎日，欻丽于天。厥明御舒，如王出焉。<br>　　爣爣皎日，欻入于地。厥晦厥贞，如王入焉。<br>　　出有龙旂，入有珩珮。勿驱勿驰，惟慎惟戒。<br>　　出有嘉谋，入有内则。繄彼臣庶，钦王之式。<br>　　（肆夏之歌者，尸出入之所奏也。二章，章四句）<br>　　愔愔清庙，仪仪象服。我尸出矣，迎神之谷。<br>　　杳杳阴竹，坎坎路鼓。我尸入矣，得神之祜。<br>　　（昭夏之歌者，牲出入之所奏也。二章，章四句）<br>　　有郁其鬯，有俨其彝。九变未作，全乘来之。<br>　　既醑既酢，爰朄爰舞。象物既降，全乘之去。<br>　　（纳夏之歌者，四方宾客来之所奏也。四章，章四句）<br>　　麟之仪仪，不絷不维。乐德而至，如宾之嬉。<br>　　凤之愉愉，不篝不笯。乐德而至，如宾之娱。<br>　　自筐及筥，我有牢醑。自筐及篚，我有货币。<br>　　我牢不愆，我货不匮。硕硕其才，有乐而止。<br>　　（章夏之歌者，臣有功之所奏也。四章，章四句）<br>　　王有虎臣，锡之鈇钺。征彼不憓，一扑而灭。<br>　　王有虎臣，锡之圭瓒。征彼不享，一烘而泮。<br>　　王有掌讶，侦尔疆理。王有掌客，馈尔饔饩。<br>　　何以乐之，金石九奏。何以锡之，龙旂九旒。<br>　　（齐夏之歌者，夫人祭之所奏也。一章，四句）<br>　　玲玲衡笄，翚衣榆翟。自内而祭，为君之则。<br>　　（族夏之歌者，族人酌之所奏也。二章，章四句）<br>　　洪源谁孕，疏为江河。大块孰埏，播为山阿。<br>　　厥流浩漾，厥势嵯峨。今君之酌，慰我实多。<br>　　（械夏之歌者，宾既出之所奏也。三章，章三句）<br>　　礼酒既酌，嘉宾既厚，牍为之奏。<br>　　礼酒既竭，嘉宾既悦，应为之节。<br>　　礼酒既罄，嘉宾既醒，雅为之行。<br>　　（骜夏之歌者，公出入之所奏也。二章，章四句）<br>　　桓桓其珪，衮衮其衣。出作二伯，天子是毗。<br>　　桓桓其珪，衮衮其服。入作三孤，国人是福。
◎卷.2【三羞诗三首】皮日休<br>　　吾闻古君子，介介励其节。入门疑储宫，抚己思鈇钺。<br>　　志者若不退，佞者何由达。君臣一殽膳，家国共残杀。<br>　　此道见于今，永思心若裂。王臣方謇謇，佐我无玷缺。<br>　　如何以谋计，中道生芽蘖。宪司遵故典，分道播南越。<br>　　苍惶出班行，家室不容别。玄鬓行为霜，清泪立成血。<br>　　乘遽剧飞鸟，就传过风发。嗟吾何为者，叨在造士列。<br>　　献文不上第，归于淮之汭。蹇蹄可再奔，退羽可后歇。<br>　　利则侣轩裳，塞则友松月。而于方寸内，未有是愁结。<br>　　未为禄食仕，俯不愧梁粝。未为冠冕人，死不惭忠烈。<br>　　如何有是心，不能叩丹阙。赫赫负君归，南山采芝蕨。<br>　　南荒不择吏，致我交阯覆。绵联三四年，流为中夏辱。<br>　　懦者斗即退，武者兵则黩。军庸满天下，战将多金玉。<br>　　刮则齐民痈，分为猛士禄。雄健许昌师，忠武冠其族。<br>　　去为万骑风，住作一川肉。昨朝残卒回，千门万户哭。<br>　　哀声动闾里，怨气成山谷。谁能听昼鼙，不忍看金镞。<br>　　吾有制胜术，不奈贱碌碌。贮之胸臆间，惭见许师属。<br>　　自嗟胡为者，得蹑前修躅。家不出军租，身不识部曲。<br>　　亦衣许师衣，亦食许师粟。方知古人道，荫我已为足。<br>　　念此向谁羞，悠悠颍川绿。<br>　　天子丙戌年，淮右民多饥。就中颍之汭，转徙何累累。<br>　　夫妇相顾亡，弃却抱中儿。兄弟各自散，出门如大痴。<br>　　一金易芦卜，一缣换凫茈。荒村墓鸟树，空屋野花篱。<br>　　儿童啮草根，倚桑空羸羸。斑白死路傍，枕土皆离离。<br>　　方知圣人教，于民良在斯。厉能去人爱，荒能夺人慈。<br>　　如何司牧者，有术皆在兹。粤吾何为人，数亩清溪湄。<br>　　一写落第文，一家欢复嬉。朝食有麦饘，晨起有布衣。<br>　　一身既饱暖，一家无怨咨。家虽有畎亩，手不秉镃基。<br>　　岁虽有札瘥，庖不废晨炊。何道以致是，我有明公知。<br>　　食之以侯食，衣之以侯衣。归时恤金帛，使我奉庭闱。<br>　　抚己愧颍民，奚不进德为。因兹感知己，尽日空涕洟。
◎卷.3【七爱诗·房杜二相国（玄龄、如晦）】皮日休<br>　　吾爱房与杜，贫贱共联步。脱身抛乱世，策杖归真主。<br>　　纵横握中算，左右天下务。肮脏无敌才，磊落不世遇。<br>　　美矣名公卿，魁然真宰辅。黄阁三十年，清风一万古。<br>　　巨业照国史，大勋镇王府。遂使后世民，至今受陶铸。<br>　　粤吾少有志，敢蹑前贤路。苟得同其时，愿为执鞭竖。
◎卷.4【七爱诗·李太尉（晟）】皮日休<br>　　吾爱李太尉，崛起定中原。骁雄十万兵，四面围国门。<br>　　一战取王畿，一叱散妖氛。乘舆既反正，凶竖争亡魂。<br>　　巍巍柱天功，荡荡盖世勋。仁于曹孟德，勇过霍将军。<br>　　丹券入帑藏，青史传子孙。所谓大丈夫，动合惊乾坤。<br>　　所谓圣天子，难得忠贞臣。下以契鱼水，上以合风云。<br>　　百世必一乱，千年方一人。吾虽翰墨子，气概敢不群。<br>　　愿以太平颂，题向甘泉春。
◎卷.5【七爱诗·卢征君（鸿）】皮日休<br>　　吾爱卢征君，高卧嵩山里。百辟未一顾，三征方暂起。<br>　　坦腹对宰相，岸帻揖天子。建礼门前吟，金銮殿里醉。<br>　　天下皆餔糟，征君独洁己。天下皆乐闻，征君独洗耳。<br>　　天下皆怀羞，征君独多耻。银黄不妨悬，赤绂不妨被。<br>　　而于心抱中，独作羲皇地。篮舆一云返，泥诏褒不已。<br>　　再看缑山云，重酌嵩阳水。放旷书里终，逍遥醉中死。<br>　　吾谓伊与周，不若征君贵。吾谓巢与许，不若征君义。<br>　　高名无阶级，逸迹绝涯涘。万世唐书中，逸名不可比。<br>　　粤吾慕真隐，强以骨肉累。如教不为名，敢有征君志。
◎卷.6【七爱诗·元鲁山（德秀）】皮日休<br>　　吾爱元紫芝，清介如伯夷。辇母远之官，宰邑无玷疵。<br>　　三年鲁山民，丰稔不暂饥。三年鲁山吏，清慎各自持。<br>　　只饮鲁山泉，只采鲁山薇。一室冰檗苦，四远声光飞。<br>　　退归旧隐来，斗酒入茅茨。鸡黍匪家畜，琴尊常自怡。<br>　　尽日一菜食，穷年一布衣。清似匣中镜，直如琴上丝。<br>　　世无用贤人，青山生白髭。既卧黔娄衾，空立陈寔碑。<br>　　吾无鲁山道，空有鲁山辞。所恨不相识，援毫空涕垂。
◎卷.7【七爱诗·李翰林（白）】皮日休<br>　　吾爱李太白，身是酒星魄。口吐天上文，迹作人间客。<br>　　磥砢千丈林，澄澈万寻碧。醉中草乐府，十幅笔一息。<br>　　召见承明庐，天子亲赐食。醉曾吐御床，傲几触天泽。<br>　　权臣妒逸才，心如斗筲窄。失恩出内署，海岳甘自适。<br>　　刺谒戴接z5，赴宴著縠屐。诸侯百步迎，明君九天忆。<br>　　竟遭腐胁疾，醉魄归八极。大鹏不可笼，大椿不可植。<br>　　蓬壶不可见，姑射不可识。五岳为辞锋，四溟作胸臆。<br>　　惜哉千万年，此俊不可得。
◎卷.9【七爱诗·白太傅（居易）】皮日休<br>　　吾爱白乐天，逸才生自然。谁谓辞翰器，乃是经纶贤。<br>　　欻从浮艳诗，作得典诰篇。立身百行足，为文六艺全。<br>　　清望逸内署，直声惊谏垣。所刺必有思，所临必可传。<br>　　忘形任诗酒，寄傲遍林泉。所望标文柄，所希持化权。<br>　　何期遇訾毁，中道多左迁。天下皆汲汲，乐天独怡然。<br>　　天下皆闷闷，乐天独舍旃。高吟辞两掖，清啸罢三川。<br>　　处世似孤鹤，遗荣同脱蝉。仕若不得志，可为龟镜焉。
◎卷.10【正乐府十篇·卒妻怨】皮日休<br>　　河湟戍卒去，一半多不回。家有半菽食，身为一囊灰。<br>　　官吏按其籍，伍中斥其妻。处处鲁人髽，家家杞妇哀。<br>　　少者任所归，老者无所携。况当札瘥年，米粒如琼瑰。<br>　　累累作饿殍，见之心若摧。其夫死锋刃，其室委尘埃。<br>　　其命即用矣，其赏安在哉。岂无黔敖恩，救此穷饿骸。<br>　　谁知白屋士，念此翻欸欸。
◎卷.11【正乐府十篇·橡媪叹】皮日休<br>　　秋深橡子熟，散落榛芜冈。伛伛黄发媪，拾之践晨霜。<br>　　移时始盈掬，尽日方满筐。几嚗复几蒸，用作三冬粮。<br>　　山前有熟稻，紫穗袭人香。细获又精舂，粒粒如玉珰。<br>　　持之纳于官，私室无仓箱。如何一石馀，只作五斗量。<br>　　狡吏不畏刑，贪官不避赃。农时作私债，农毕归官仓。<br>　　自冬及于春，橡实诳饥肠。吾闻田成子，诈仁犹自王。<br>　　吁嗟逢橡媪，不觉泪沾裳。
◎卷.12【正乐府十篇·贪官怨】皮日休<br>　　国家省闼吏，赏之皆与位。素来不知书，岂能精吏理。<br>　　大者或宰邑，小者皆尉史。愚者若混沌，毒者如雄虺。<br>　　伤哉尧舜民，肉袒受鞭箠。吾闻古圣王，天下无遗士。<br>　　朝廷及下邑，治者皆仁义。国家选贤良，定制兼拘忌。<br>　　所以用此徒，令之充禄仕。何不广取人，何不广历试。<br>　　下位既贤哉，上位何如矣。胥徒赏以财，俊造悉为吏。<br>　　天下若不平，吾当甘弃市。
◎卷.13【正乐府十篇·农父谣】皮日休<br>　　农父冤辛苦，向我述其情。难将一人农，可备十人征。<br>　　如何江淮粟，挽漕输咸京。黄河水如电，一半沈与倾。<br>　　均输利其事，职司安敢评。三川岂不农，三辅岂不耕。<br>　　奚不车其粟，用以供天兵。美哉农父言，何计达王程。
◎卷.14【正乐府十篇·路臣恨】皮日休<br>　　路臣何方来，去马真如龙。行骄不动尘，满辔金珑璁。<br>　　有人自天来，将避荆棘丛。狞呼不觉止，推下苍黄中。<br>　　十夫掣鞭策，御之如惊鸿。日行六七邮，瞥若鹰无踪。<br>　　路臣慎勿愬，愬则刑尔躬。军期方似雨，天命正如风。<br>　　七雄战争时，宾旅犹自通。如何太平世，动步却途穷。
◎卷.15【正乐府十篇·贱贡士】皮日休<br>　　南越贡珠玑，西蜀进罗绮。到京未晨旦，一一见天子。<br>　　如何贤与俊，为贡贱如此。所知不可求，敢望前席事。<br>　　吾闻古圣人，射宫亲选士。不肖尽屏迹，贤能皆得位。<br>　　所以谓得人，所以称多士。叹息几编书，时哉又何异。
◎卷.16【正乐府十篇·颂夷臣】皮日休<br>　　夷师本学外，仍善唐文字。吾人本尚舍，何况夷臣事。<br>　　所以不学者，反为夷臣戏。所以尸禄人，反为夷臣忌。<br>　　吁嗟华风衰，何尝不由是。
◎卷.17【正乐府十篇·惜义鸟】皮日休<br>　　商颜多义鸟，义鸟实可嗟。危巢末累累，隐在栲木花。<br>　　他巢若有雏，乳之如一家。他巢若遭捕，投之同一罗。<br>　　商人每秋贡，所贵复如何。饱以稻粱滋，饰以组绣华。<br>　　惜哉仁义禽，委戏于宫娥。吾闻凤之贵，仁义亦足夸。<br>　　所以不遭捕，盖缘生不多。
◎卷.18【正乐府十篇·诮虚器】皮日休<br>　　襄阳作髹器，中有库露真。持以遗北虏，绐云生有神。<br>　　每岁走其使，所费如云屯。吾闻古圣王，修德来远人。<br>　　未闻作巧诈，用欺禽兽君。吾道尚如此，戎心安足云。<br>　　如何汉宣帝，却得呼韩臣。
◎卷.19【正乐府十篇·哀陇民】皮日休<br>　　陇山千万仞，鹦鹉巢其巅。穷危又极嶮，其山犹不全。<br>　　蚩蚩陇之民，悬度如登天。空中觇其巢，堕者争纷然。<br>　　百禽不得一，十人九死焉。陇川有戍卒，戍卒亦不闲。<br>　　将命提雕笼，直到金台前。彼毛不自珍，彼舌不自言。<br>　　胡为轻人命，奉此玩好端。吾闻古圣王，珍禽皆舍旃。<br>　　今此陇民属，每岁啼涟涟。
◎卷.20【奉献致政裴秘监】皮日休<br>　　何胤本征士，高情动天地。既无阀阅门，常嫌冠冕累。<br>　　宰邑著嘉政，为郡留高致。移官在书府，方乐鸳池贵。<br>　　玉季牧江西，泣之不忍离。舍杖随之去，天下钦高义。<br>　　乌帽白絺裘，篮舆竹如意。黄菊陶潜酒，青山谢公妓。<br>　　月槛咏诗情，花溪钓鱼戏。钟陵既方舟，魏阙将结驷。<br>　　甘求白首闲，不为苍生起。优诏加大监，所以符公议。<br>　　既为逍遥公，又作鸱夷子。安车悬不出，驷马闲无事。<br>　　微雨汉陂舟，残日终南骑。富贵尽凌云，何人能至此。<br>　　猜祸皆及身，何复至如是。贤哉此丈夫，百世一人矣。
◎卷.21【秋夜有怀】皮日休<br>　　梦里忧身泣，觉来衣尚湿。骨肉煎我心，不是谋生急。<br>　　如何欲佐主，功名未成立。处世既孤特，传家无承袭。<br>　　明朝走梁楚，步步出门涩。如何一寸心，千愁万愁入。
◎卷.22【喜鹊】皮日休<br>　　弃膻在庭际，双鹊来摇尾。欲啄怕人惊，喜语晴光里。<br>　　何况佞幸人，微禽解如此。
◎卷.23【蚊子】皮日休<br>　　隐隐聚若雷，噆肤不知足。皇天若不平，微物教食肉。<br>　　贫士无绛纱，忍苦卧茅屋。何事觅膏腴，腹无太仓粟。
◎卷.24【鹿门夏日】皮日休<br>　　满院松桂阴，日午却不知。山人睡一觉，庭鹊立未移。<br>　　出檐趁云去，忘戴白接z5。书眼若薄雾，酒肠如漏卮。<br>　　身外所劳者，饮食须自持。何如便绝粒，直使身无为。
◎卷.21【偶书】皮日休<br>　　女娲掉绳索，縆泥成下人。至今顽愚者，生如土偶身。<br>　　云物养吾道，天爵高我贫。大笑猗氏辈，为富皆不仁。
◎卷.22【读书】皮日休<br>　　家资是何物，积帙列梁梠。高斋晓开卷，独共圣人语。<br>　　英贤虽异世，自古心相许。案头见蠹鱼，犹胜凡俦侣。
◎卷.23【贫居秋日】皮日休<br>　　亭午头未冠，端坐独愁予。贫家烟爨稀，灶底阴虫语。<br>　　门小愧车马，廪空惭雀鼠。尽室未寒衣，机声羡邻女。<br>第六百零九卷
◎卷.1【鲁望读襄阳耆旧传见赠五百言过褒庸材靡有称是…次韵】皮日休<br>　　汉水碧于天，南荆廓然秀。庐罗遵古俗，鄢郢迷昔囿。<br>　　幽奇无得状，巉绝不能究。兴替忽矣新，山川悄然旧。<br>　　斑斑生造士，一一应玄宿。巴庸乃嶮岨，屈景实豪右。<br>　　是非既自分，泾渭不相就。粤自灵均来，清才若天漱。<br>　　伟哉泂上隐，卓尔隆中耨。始将麋鹿狎，遂与麒麟斗。<br>　　万乘不可谒，千钟固非茂。爰从景升死，境上多兵候。<br>　　檀溪试戈船，岘岭屯贝胄。寂寞数百年，质唯包砾琇。<br>　　上玄赏唐德，生贤命之授。是为汉阳王，帝曰俞尔奏。<br>　　巨德耸神鬼，宏才轹前后。势端唯金茎，质古乃玉豆。<br>　　行叶荫大椿，词源吐洪溜。六成清庙音，一柱明堂构。<br>　　在昔房陵迁，圆穹正中漏。繄王揭然出，上下拓宇宙。<br>　　俯视三事者，騃騃若童幼。低摧护中兴，若凤视其鷇。<br>　　遇险必伸足，逢诛将引脰。既正北极尊，遂治众星谬。<br>　　重闻章陵幸，再见岐阳狩。日似新刮膜，天如重熨绉。<br>　　易政疾似欬，求贤甚于购。化之未期年，民安而国富。<br>　　翼卫两舜趋，钩陈十尧骤。忽然遗相印，如羿卸其彀。<br>　　奸幸却乘衅，播迁遂终寿。遗庙屹峰崿，功名纷组绣。<br>　　开元文物盛，孟子生荆岫。斯文纵奇巧，秦玺新雕镂。<br>　　甘穷卧牛衣，受辱对狗窦。思变如易爻，才通似玄首。<br>　　秘于龙宫室，怪于天篆籀。知者竞欲戴，嫉者或将诟。<br>　　任达且百觚，遂为当时陋。既作才鬼终，恐为仙籍售。<br>　　予生二贤末，得作升木狖。兼济与独善，俱敢怀其臭。<br>　　江汉称炳灵，克明嗣清昼。继彼欲为三，如醨如醇酎。<br>　　既见陆夫子，驽心却伏厩。结彼世外交，遇之于邂逅。<br>　　两鹤思竞闲，双松格争瘦。唯恐别仙才，涟涟涕襟袖。
◎卷.2【鲁望昨以五百言见贻过有褒美内揣庸陋弥增愧悚…微旨也】皮日休<br>　　三辰至精气，生自苍颉前。粤从有文字，精气铢于绵。<br>　　所以杨墨后，文词纵横颠。元狩富材术，建安俨英贤。<br>　　厥祀四百馀，作者如排穿。五马渡江日，群鱼食蒲年。<br>　　大风荡天地，万阵黄须膻。纵有命世才，不如一空弮。<br>　　后至陈隋世，得之拘且緛。太浮如潋滟，太细如蚳蝝。<br>　　太乱如靡靡，太轻如芊芊。流之为酗bM，变之为游畋。<br>　　百足虽云众，不救杀马蚿。君臣作降虏，北走如cg猭。<br>　　所以文字妖，致其国朝迁。吾唐革其弊，取士将科县。<br>　　文星下为人，洪秀密于緶。大开紫宸扉，来者皆详延。<br>　　日晏朝不罢，龙姿欢fM々。于焉周道反，由是秦法悛。<br>　　射洪陈子昂，其声亦喧阗。惜哉不得时，将奋犹拘挛。<br>　　玉垒李太白，铜堤孟浩然。李宽包堪舆，孟澹拟漪涟。<br>　　埋骨采石圹，留神鹿门埏。俾其羁旅死，实觉天地孱。<br>　　猗与子美思，不尽如转辁。纵为三十车，一字不可捐。<br>　　既作风雅主，遂司歌咏权。谁知耒阳土，埋却真神仙。<br>　　当于李杜际，名辈或溯沿。良御非异马，由弓非他弦。<br>　　其物无同异，其人有媸妍。自开元至今，宗社纷如烟。<br>　　爽若沆瀣英，高如昆仑巅。百家嚣浮说，诸子率寓篇。<br>　　筑之为京观，解之为牲牷。各持天地维，率意东西牵。<br>　　竞抵元化首，争扼真宰咽。或作制诰薮，或为宫体渊。<br>　　或堪被金石，或可投花钿。或为舆隶唱，或被儿童怜。<br>　　乌垒虏亦写，鸡林夷争传。披揭覆载枢，捭阖神异键。<br>　　力掀尾闾立，思轧大块旋。降气或若虹，耀影或如wH。<br>　　万象疮复痏，百灵瘠且q3。谓乎数十公，笔若明堂椽。<br>　　其中有拟者，不绝当如綖。齐驱不让策，并驾或争骈。<br>　　所以吾唐风，直将三代甄。被此文物盛，由乎声诗宣。<br>　　采彼风人谣，輶轩轻似鹯。丽者固不舍，鄙者亦为铨。<br>　　其中有鉴戒，一一堪雕镌。乙夜以观之，吾君无释焉。<br>　　遂命大司乐，度之如星躔。播于乐府中，俾为万代蠲。<br>　　吹彼圆丘竹，诵兹清庙弦。不惟娱列祖，兼可格上玄。<br>　　粤予何为者，生自江海壖。騃騃自总角，不甘耕一廛。<br>　　诸昆指仓库，谓我死道边。何为不力农，稽古真可嘕。<br>　　遂与袯襫著，兼之笞笠全。风吹蔓草花，飒飒盈荒田。<br>　　老牛瞪不行，力弱谁能鞭。乃将耒与耜，并换椠与铅。<br>　　阅彼图籍肆，致之千百编。携将入苏岭，不就无出缘。<br>　　堆书塞低屋，添砚涸小泉。对灯任髻爇，凭案从肘研。<br>　　苟无切玉刀，难除指上胼。尔来五寒暑，试艺称精专。<br>　　昌黎道未著，文教如欲骞。其中有声病，于我如fDfe。<br>　　是敢驱颓波，归之于大川。其文如可用，不敢佞与便。<br>　　明水在稿秸，太羹临豆笾。将来示时人，猰貐垂馋涎。<br>　　亦或尚华缛，亦曾为便嬛。亦能制灏灏，亦解攻翩翩。<br>　　唯思逢阵敌，与彼争后先。避兵入句吴，穷悴只自跧。<br>　　平原陆夫子，投刺来翩跹。开卷读数行，为之加敬虔。<br>　　忽穷一两首，反顾唯曲拳。始来遗巾帼，乃敢排戈鋋。<br>　　或为拔帜走，或遭劘垒还。不能收乱辙，岂暇重为篿。<br>　　虽然未三北，亦可输千鐉。向来说文字，尔汝名可联。<br>　　圣人病殁世，不患穷而蹎。我未九品位，君无一囊钱。<br>　　相逢得何事，两笼酬戏笺。无颜解媮合，底事居冗员。<br>　　方知万钟禄，不博五湖船。夷险但明月，死生应白莲。<br>　　吟馀凭几饮，钓罢偎蓑眠。终抛岘山业，相共此留连。
◎卷.3【吴中苦雨因书一百韵寄鲁望】皮日休<br>　　全吴临巨溟，百里到沪渎。海物竞骈罗，水怪争渗漉。<br>　　狂蜃吐其气，千寻勃然蹙。一刷半天墨，架为欹危屋。<br>　　怒鲸瞪相向，吹浪山毂毂。倏忽腥杳冥，须臾坼崖谷。<br>　　帝命有严程，慈物敢潜伏。嘘之为玄云，弥亘千万幅。<br>　　直拔倚天剑，又建横海纛。化之为暴雨，潈潈射平陆。<br>　　如将月窟写，似把天河扑。著树胜戟支，中人过箭镞。<br>　　龙光倏闪照，虬角搊琤触。此时一千里，平下天台瀑。<br>　　雷公恣其志，ze磹裂电目。蹋破霹雳车，折却三四辐。<br>　　雨工避罪者，必在蚊睫宿。狂发铿訇音，不得懈怠僇。<br>　　顷刻势稍止，尚自倾蔌蔌。不敢履洿处，恐蹋烂地轴。<br>　　自尔凡十日，茫然晦林麓。只是遇滂沱，少曾逢霢霂。<br>　　伊余之廨宇，古制拙卜筑。颓檐倒菌黄，破砌顽莎绿。<br>　　只有方丈居，其中蹐且跼。朽处或似醉，漏时又如沃。<br>　　阶前平泛滥，墙下起趢趚。唯堪著笞笠，复可乘艒宿。<br>　　鸡犬并淋漓，儿童但咿噢。勃勃生湿气，人人牢于锔。<br>　　须眉渍将断，肝膈蒸欲熟。当庭死兰芷，四垣盛薋菉。<br>　　解帙展断书，拂床安坏椟。跳梁老蛙黾，直向床前浴。<br>　　蹲前但相聒，似把白丁辱。空厨方欲炊，渍米未离bL。<br>　　薪蒸湿不著，白昼须然烛。污莱既已泞，买鱼不获鮛。<br>　　竟未成麦饘，安能得粱肉。更有陆先生，荒林抱穷蹙。<br>　　坏宅四五舍，病筱三两束。盖檐低碍首，藓地滑澾足。<br>　　注欲透承尘，湿难庇厨簏。低摧在圭窦，索漠抛偏裻。<br>　　手指既已胼，肌肤亦将瘯。一苞势欲陊，将撑乏寸木。<br>　　尽日欠束薪，经时无寸粟。eA蝓将入甑，蟚蜞已临鍑。<br>　　娇儿未十岁，枵然自啼哭。一钱买粔籹，数里走病仆。<br>　　破碎旧鹤笼，狼藉晚蚕蔟。千卷素书外，此外无馀蓄。<br>　　著处纻衣裂，戴次纱帽醭。恶阴潜过午，未及烹葵菽。<br>　　吴中铜臭户，七万沸如臛。啬止甘蟹ee，侈唯僭车服。<br>　　皆希尉吏旨，尽怕里胥录。低眉事庸奴，开颜纳金玉。<br>　　唯到陆先生，不能分一斛。先生之志气，薄汉如鸿鹄。<br>　　遇善必擎跽，见才辄驰逐。廉不受一芥，其馀安可黩。<br>　　如何乡里辈，见之乃猬缩。粤予苦心者，师仰但踖踧。<br>　　受易既可注，请玄又堪卜。百家皆搜荡，六艺尽翻覆。<br>　　似馁见太牢，如迷遇华烛。半年得酬唱，一日屡往复。<br>　　三秀间稂莠，九成杂巴濮。奔命既不暇，乞降但相续。<br>　　吟诗口吻噅，把笔指节瘃。君才既不穷，吾道由是笃。<br>　　所益谅弘多，厥交过亲族。相逢似丹漆，相望如脁肭。<br>　　论业敢并驱，量分合继躅。相违始两日，忡忡想华缛。<br>　　出门泥漫漶，恨无直辕輂。十钱赁一轮，逢上鸣斛觫。<br>　　赤脚枕书帙，访予穿诘曲。入门且抵掌，大噱时碌碌。<br>　　兹淋既浃旬，无乃害九谷。予惟饿不死，得非道之福。<br>　　手中捉诗卷，语快还共读。解带似归来，脱巾若沐浴。<br>　　疏如松间篁，野甚麋对鹿。行谭弄书签，卧话枕棋局。<br>　　呼童具盘餐，擫衣换鸡鹜。或蒸一升麻，或煠两把菊。<br>　　用以阅幽奇，岂能资口腹。十分煎皋卢，半榼挽醽醁。<br>　　高谈繄无尽，昼漏何太促。我公大司谏，一切从民欲。<br>　　梅润侵束杖，和气生空狱。而民当斯时，不觉有烦溽。<br>　　念涝为之灾，拜神再三告。太阴霍然收，天地一澄肃。<br>　　燔炙既芬芬，威仪乃毣毣。须权元化柄，用拯中夏酷。<br>　　我愿荐先生，左右辅司牧。兹雨何足云，唯思举颜歜。
◎卷.13【初夏即事寄鲁望】皮日休<br>　　夏景恬且旷，远人疾初平。黄鸟语方熟，紫桐阴正清。<br>　　廨宇有幽处，私游无定程。归来闭双关，亦忘枯与荣。<br>　　土室作深谷，藓垣为干城。頫杉突杝架，迸笋支檐楹。<br>　　片石共坐稳，病鹤同喜晴。瘿木四五器，筇杖一两茎。<br>　　泉为葛天味，松作羲皇声。或看名画彻，或吟闲诗成。<br>　　忽枕素琴睡，时把仙书行。自然寡俦侣，莫说更纷争。<br>　　具区包地髓，震泽含天英。粤从三让来，俊造纷然生。<br>　　顾予客兹地，薄我皆为伧。唯有陆夫子，尽力提客卿。<br>　　各负出俗才，俱怀超世情。驻我一栈车，啜君数藜羹。<br>　　敲门若我访，倒屣欣逢迎。胡饼蒸甚熟，貊盘举尤轻。<br>　　茗脆不禁炙，酒肥或难倾。扫除就藤下，移榻寻虚明。<br>　　唯共陆夫子，醉与天壤并。
◎卷.14【二游诗·徐诗】皮日休<br>　　东莞为著姓，奕代皆隽哲。强学取科第，名声尽孤揭。<br>　　自为方州来，清操称凛冽。唯写坟籍多，必云清俸绝。<br>　　宣毫利若风，剡纸光与月。札吏指欲胼，万通排未阕。<br>　　楼船若夏屋，欲载如垤eJ。转徙入吴都，纵横碍门闑。<br>　　缥囊轻似雾，缃帙殷于血。以此为基构，将斯用贻厥。<br>　　重于通侯印，贵却全师节。我爱参卿道，承家能介洁。<br>　　潮田五万步，草屋十馀楶。微宦不能去，归来坐如刖。<br>　　保兹万卷书，守慎如羁绁。念我曾苦心，相逢无间别。<br>　　引之看秘宝，任得穷披阅。轴闲翠钿剥，签古红牙折。<br>　　帙解带芸香，卷开和桂屑。枕兼石锋刃，榻共松疮疖。<br>　　一卧寂无喧，数编看尽彻。或携归廨宇，或把穿林樾。<br>　　挈过太湖风，抱宿支硎雪。如斯未星纪，悉得分毫末。<br>　　翦除幽僻薮，涤荡玄微窟。学海正狂波，予头向中bK。<br>　　圣人患不学，垂诫尤为切。苟昧古与今，何殊喑共fw。<br>　　昔之慕经史，有以佣笔札。何况遇斯文，借之不曾辍。<br>　　吾衣任縠纑，吾食某糠核。其道苟可光，斯文那自伐。<br>　　何竹青堪杀，何蒲重好截。如能盈兼两，便足酬饥渴。<br>　　有此竞苟荣，闻之兼可哕。东皋耨烟雨，南岭提薇蕨。<br>　　何以谢徐君，公车不闻设。
◎卷.15【二游诗·任诗】皮日休<br>　　任君恣高放，斯道能寡合。一宅闲林泉，终身远嚣杂。<br>　　尝闻佐浩穰，散性多儑bY。欻尔解其绶，遗之如弃靸。<br>　　归来乡党内，却与亲朋洽。开溪未让丁，列第方称甲。<br>　　入门约百步，古木声霎霎。广槛小山欹，斜廊怪石夹。<br>　　白莲倚阑楯，翠鸟缘帘押。地势似五泻，岩形若三峡。<br>　　猿眠但腽肭，凫食时啑唼。拨荇下文竿，结藤萦桂楫。<br>　　门留医树客，壁倚栽花锸。度岁止褐衣，经旬唯白vS。<br>　　多君方闭户，顾我能倒屟。请题在茅栋，留坐于石榻。<br>　　魂从清景遛，衣任烟霞裛。阶墀龟任上，枕席鸥方狎。<br>　　沼似颇黎镜，当中见鱼眨。杯杓悉杉瘤，盘筵尽荷叶。<br>　　闲斟不置罚，闲弈无争劫。闲日不整冠，闲风无用箑。<br>　　以斯为思虑，吾道宁疲苶。衮衣竞璀璨，鼓吹争鞺鞳。<br>　　欲者解挤排，诟者能詀讘。权豪暂翻覆，刑祸相填压。<br>　　此时一圭窦，不肯饶阊阖。有第可栖息，有书可渔猎。<br>　　吾欲与任君，终身以斯惬。
◎卷.16【追和虎丘寺清远道士诗】皮日休<br>　　成道自衰周，避世穷炎汉。荆杞虽云梗，烟霞尚容窜。<br>　　兹岑信灵异，吾怀惬流玩。石涩古铁鉎，岚重轻埃漫。<br>　　松膏腻幽径，蘋沫著孤岸。诸萝幄幕暗，众鸟陶匏乱。<br>　　岩罅地中心，海光天一半。玄猿行列归，白云次第散。<br>　　蟾蜍生夕景，沆瀣馀清旦。风日采幽什，墨客学灵翰。<br>　　嗟予慕斯文，一咏复三叹。显晦虽不同，兹吟粗堪赞。
◎卷.17【追和幽独君诗次韵】皮日休<br>　　念尔风雅魄，幽咽犹能文。空令伤魂鸟，啼破山边坟。<br>　　恨剧但埋土，声幽难放哀。坟古春自晚，愁绪空崔嵬。<br>　　白杨老无花，枯根侵夜台。天高有时裂，川去何时回。<br>　　双睫不能濡，六藏无可摧。不闻搴蓬事，何必深悲哉。
◎卷.18【奉和鲁望读阴符经见寄】皮日休<br>　　三百八十言，出自伊祁氏。上以生神仙，次云立仁义。<br>　　玄机一以发，五贼纷然起。结为日月精，融作天地髓。<br>　　不测似阴阳，难名若神鬼。得之升高天，失之沈厚地。<br>　　具茨云木老，大块烟霞委。自颛顼以降，贼为圣人轨。<br>　　尧乃一庶人，得之贼帝挚。挚见其德尊，脱身授其位。<br>　　舜唯一鳏民，冗冗作什器。得之贼帝尧，白丁作天子。<br>　　禹本刑人后，以功继其嗣。得之贼帝舜，用以平洚水。<br>　　自禹及文武，天机嗒然弛。姬公树其纲，贼之为圣智。<br>　　声诗川竞大，礼乐山争峙。爰从幽厉馀，宸极若孩稚。<br>　　九伯真犬彘，诸侯实虎兕。五星合其耀，白日下阙里。<br>　　由是圣人生，于焉当乱纪。黄帝之五贼，拾之若青紫。<br>　　高挥春秋笔，不可刊一字。贼子虐甚斨，奸臣痛于箠。<br>　　至今千馀年，蚩蚩受其赐。时代更复改，刑政崩且陊。<br>　　予将贼其道，所动多訾毁。叔孙与臧仓，贤圣多如此。<br>　　如何黄帝机，吾得多坎踬。纵失生前禄，亦多身后利。<br>　　我欲贼其名，垂之千万祀。
◎卷.19【初夏游楞伽精舍】皮日休<br>　　越舼轻似萍，漾漾出烟郭。人声渐疏旷，天气忽寥廓。<br>　　伊予惬斯志，有似劀q3瘼。遇胜即夷犹，逢幽且淹泊。<br>　　俄然棹深处，虚无倚岩崿。霜毫一道人，引我登龙阁。<br>　　当中见寿象，欲礼光纷箔。珠幡时相铿，恐是诸天乐。<br>　　树杪见觚棱，林端逢赭垩。千寻井犹在，万祀灵不涸。<br>　　下通蛟人道，水色黮而恶。欲照六藏惊，将窥百骸愕。<br>　　朅去山南岭，其险如邛笮。悠然放吾兴，欲把青天摸。<br>　　紫藤垂罽珥，红荔悬缨络。藓厚滑似漦，峰尖利如锷。<br>　　斯须到绝顶，似愈渐离z8。一片太湖光，只惊天汉落。<br>　　梅风脱纶帽，乳水透芒屩。岚姿与波彩，不动浑相著。<br>　　既不暇供应，将何以酬酢。却来穿竹径，似入青油幕。<br>　　穴恐水君开，龛如鬼工凿。穷幽入兹院，前楯临巨壑。<br>　　遗画龙奴狞，残香虫篆薄。褫魂窥玉镜，澄虑闻金铎。<br>　　云态共萦留，鸟言相许诺。古木势如虺，近之恐相蠚。<br>　　怒泉声似激，闻之意争博。时禽倏已嘿，众籁萧然作。<br>　　遂令不羁性，恋此如缠缚。念彼上人者，将生付寂寞。<br>　　曾无肤挠事，肯把心源度。胡为儒家流，没齿勤且恪。<br>　　沐猴本不冠，未是谋生错。言行既异调，栖迟亦同托。<br>　　愿力傥不遗，请作华林鹤。
◎卷.21【公斋四咏·小松】皮日休<br>　　婆娑只三尺，移来白云径。亭亭向空意，已解凌辽夐。<br>　　叶健似虬须，枝脆如鹤胫。清音犹未成，绀彩空不定。<br>　　阴圆小芝盖，鳞涩修荷柄。先愁被鷃抢，预恐遭蜗病。<br>　　结根幸得地，且免离离映。磥砢不难遇，在保晚成性。<br>　　一日造明堂，为君当毕命。
◎卷.22【公斋四咏·小桂】皮日休<br>　　一子落天上，生此青璧枝。欻从山之幽，劚断云根移。<br>　　劲挺隐珪质，盘珊缇油姿。叶彩碧髓融，花状白毫蕤。<br>　　棱层立翠节，偃蹇樛青螭。影淡雪霁后，香泛风和时。<br>　　吾祖在月竁，孤贞能见怡。愿老君子地，不敢辞喧卑。
◎卷.23【公斋四咏·新竹】皮日休<br>　　笠泽多异竹，移之植后楹。一架三百本，绿沈森冥冥。<br>　　圆紧珊瑚节，钐利翡翠翎。俨若青帝仗，矗如紫姑屏。<br>　　槭槭微风度，漠漠轻霭生。如神语钧天，似乐奏洞庭。<br>　　一玩九藏冷，再闻百骸醒。有根可以执，有pF可以馨。<br>　　愿禀君子操，不敢先凋零。
◎卷.24【公斋四咏·鹤屏】皮日休<br>　　三幅吹空縠，孰写仙禽状。bo耳侧以听，赤精旷如望。<br>　　引吭看云势，翘足临池样。颇似近蓐席，还如入方丈。<br>　　尽日空不鸣，穷年但相向。未许子晋乘，难教道林放。<br>　　貌既合羽仪，骨亦符法相。愿升君子堂，不必思昆阆。
◎卷.25【奉酬崔璐进士见寄次韵】皮日休<br>　　伊余幼且贱，所禀自以殊。弱岁谬知道，有心匡皇符。<br>　　意超海上鹰，运跼辕下驹。纵性作古文，所为皆自如。<br>　　但恐才格劣，敢夸词彩敷。句句考事实，篇篇穷玄虚。<br>　　谁能变羊质，竞不获骊珠。粤有造化手，曾开天地炉。<br>　　文章邺下秀，气貌淹中儒。展我此志业，期君持中枢。<br>　　苍生眼穿望，勿作磻谿谟。<br>第六百一十卷
◎卷.1【太湖诗·初入太湖（自胥口入，去州五十里）】皮日休<br>　　闻有太湖名，十年未曾识。今朝得游泛，大笑称平昔。<br>　　一舍行胥塘，尽日到震泽。三万六千顷，千顷颇黎色。<br>　　连空淡无颣，照野平绝隙。好放青翰舟，堪弄白玉笛。<br>　　疏岑七十二，eH々露矛戟。悠然啸傲去，天上摇画艗。<br>　　西风乍猎猎，惊波罨涵碧。倏忽雷阵吼，须臾玉崖坼。<br>　　树动为蜃尾，山浮似鳌脊。落照射鸿溶，清辉荡抛cQ。<br>　　云轻似可染，霞烂如堪摘。渐暝无处泊，挽帆从所适。<br>　　枕下闻澎湃，肌上生瘮t7。讨异足邅回，寻幽多阻隔。<br>　　愿风与良便，吹入神仙宅。甘将一蕴书，永事嵩山伯。
◎卷.2【太湖诗·晓次神景宫】皮日休<br>　　夜半幽梦中，扁舟似凫跃。晓来到何许，俄倚包山脚。<br>　　三百六十丈，攒空利如削。遐瞻但徙倚，欲上先矍铄。<br>　　浓露湿莎裳，浅泉渐草屩。行行未一里，节境转寂寞。<br>　　静径侵泬寥，仙扉傍岩崿。松声正凊绝，海日方照灼。<br>　　欻临幽虚天，万想皆摆落。坛灵有芝菌，殿圣无鸟雀。<br>　　琼帏自回旋，锦旌空粲错。鼎气为龙虎，香烟混丹雘。<br>　　凝看出次云，默听语时鹤。绿书不可注，云笈应无钥。<br>　　晴来鸟思喜，崦里花光弱。天籁如击琴，泉声似摐铎。<br>　　清斋洞前院，敢负玄科约。空中悉羽章，地上皆灵药。<br>　　金醴可酣畅，玉豉堪咀嚼。存心服燕胎，叩齿读龙蹻。<br>　　福地七十二，兹焉永堪托。在兽乏虎貙，于虫不毒蠚。<br>　　尝闻择骨录，仙志非可作。绿肠既朱髓，青肝复紫络。<br>　　伊余乏此相，天与形貌恶。每嗟原宪瘇，常苦齐侯疟。<br>　　终然合委顿，刚亦慕寥廓。三茅亦常住，竟与珪组薄。<br>　　欲问包山神，来赊少岩壑。
◎卷.3【太湖诗·入林屋洞】皮日休<br>　　斋心已三日，筋骨如烟轻。腰下佩金兽，手中持火铃。<br>　　幽塘四百里，中有日月精。连亘三十六，各各为玉京。<br>　　自非心至诚，必被神物烹。顾余慕大道，不能惜微生。<br>　　遂招放旷侣，同作幽忧行。其门才函丈，初若盘薄硎。<br>　　洞气黑昳ft，苔发红鬇鬡。试足值坎窞，低头避峥嵘。<br>　　攀缘不知倦，怪异焉敢惊。匍匐一百步，稍稍策可横。<br>　　忽然白蝙蝠，来扑松炬明。人语散澒洞，石响高玲玎。<br>　　脚底龙蛇气，头上波涛声。有时若服匿，偪仄如见绷。<br>　　俄尔造平淡，豁然逢光晶。金堂似镌出，玉座如琢成。<br>　　前有方丈沼，凝碧融人睛。云浆湛不动，璚露涵而馨。<br>　　漱之恐减算，酌之必延龄。愁为三官责，不敢携一bl。<br>　　昔云夏后氏，于此藏真经。刻之以紫琳，秘之以丹琼。<br>　　期之以万祀，守之以百灵。焉得彼丈人，窃之不加刑。<br>　　石匮一以出，左神俄不扃。禹书既云得，吴国由是倾。<br>　　藓缝才半尺，中有怪物腥。欲去既嚄唶，将回又伶俜。<br>　　却遵旧时道，半日出杳冥。屦泥惹石髓，衣湿沾云英。<br>　　玄箓乏仙骨，青文无绛名。虽然入阴宫，不得朝上清。<br>　　对彼神仙窟，自厌浊俗形。却憎造物者，遣我骑文星。
◎卷.4【太湖诗·雨中游包山精舍】皮日休<br>　　松门亘五里，彩碧高下绚。幽人共跻攀，胜事颇清便。<br>　　翣翣林上雨，隐隐湖中电。薜带轻束腰，荷笠低遮面。<br>　　湿屦黏烟雾，穿衣落霜霰。笑次度岩壑，困中遇台殿。<br>　　老僧三四人，梵字十数卷。施稀无夏屋，境僻乏朝膳。<br>　　散发抵泉流，支颐数云片。坐石忽忘起，扪萝不知倦。<br>　　异蝶时似锦，幽禽或如钿。篥簩还戛刃，栟榈自摇扇。<br>　　俗态既斗薮，野情空眷恋。道人摘芝菌，为予备午馔。<br>　　渴兴石榴羹，饥惬胡麻饭。如何事于役，兹游急于传。<br>　　却将尘土衣，一任瀑丝溅。
◎卷.5【太湖诗·游毛公坛】皮日休<br>　　却上南山路，松行俨如庑。松根碍幽径，孱颜不能斧。<br>　　摆履跨乱云，侧巾蹲怪树。三休且半日，始到毛公坞。<br>　　两水合一涧，潈崖却为浦。相敌百千戟，共攂十万鼓。<br>　　喷散日月精，射破神仙府。唯愁绝地脉，又恐折天柱。<br>　　一窥耳目眩，再听云发竖。次到炼丹井，井干翳宿莽。<br>　　下有蕊刚丹，勺之百疾愈。凝于白獭髓，湛似桐马乳。<br>　　黄露醒齿牙，碧黏甘肺腑。桧异松复怪，枯疏互撑拄。<br>　　乾蛟一百丈，髐然半天舞。下有毛公坛，坛方不盈亩。<br>　　当时云龙篆，一片苔藓古。时时仙禽来，忽忽祥烟聚。<br>　　我爱周息元，忽起应明主。三谏却归来，回头唾圭组。<br>　　伊余何不幸，斯人不复睹。如何大开口，与世争枯腐。<br>　　将山待夸娥，以肉投猰貐。欻坐侵桂阴，不知巳与午。<br>　　兹地足灵境，他年终结宇。敢道万石君，轻于一丝缕。
◎卷.6【太湖诗·三宿神景宫】皮日休<br>　　古观岑且寂，幽人情自怡。一来包山下，三宿湖之湄。<br>　　况此深夏夕，不逢清月姿。玉泉浣衣后，金殿添香时。<br>　　客省高且敞，客床蟠复奇。石枕冷入脑，笋席寒侵肌。<br>　　气清寐不著，起坐临阶墀。松阴忽微照，独见萤火芝。<br>　　素鹤警微露，白莲明暗池。窗棂带乳藓，壁缝含云蕤。<br>　　闻磬走魍魉，见烛奔羁雌。沆瀣欲滴沥，芭蕉未离披。<br>　　五更山蝉响，醒发如吹篪。杉风忽然起，飘破步虚词。<br>　　道客巾屦样，上清朝礼仪。明发作此事，岂复甘趋驰。
◎卷.7【太湖诗·以毛公泉一瓶献上谏议因寄】皮日休<br>　　刘根昔成道，兹坞四百年。毿毿被其体，号为绿毛仙。<br>　　因思清泠汲，凿彼岝峉巅。五色既炼矣，一勺方铿然。<br>　　既用文武火，俄穷雌雄篇。赤盐扑红雾，白华飞素烟。<br>　　服之生羽翼，倏尔冲玄天。真隐尚有迹，厥祀将近千。<br>　　我来讨灵胜，到此期终焉。滴苦破窦净，藓深馀甃圆。<br>　　澄如玉髓洁，泛若金精鲜。颜色半带乳，气味全和铅。<br>　　饮之融痞蹇，濯之伸拘挛。有时玩者触，倏忽风雷颠。<br>　　素绠丝不短，越罂腹甚便。汲时月液动，担处玉浆旋。<br>　　敢献大司谏，置之铃阁前。清如介洁性，涤比扫荡权。<br>　　炙背野人兴，亦思侯伯怜。也知饮冰苦，愿受一瓶泉。
◎卷.8【太湖诗·缥缈峰】皮日休<br>　　头戴华阳帽，手拄大夏筇。清晨陪道侣，来上缥缈峰。<br>　　带露嗅药蔓，和云寻鹿踪。时惊q0p0鼠，飞上千丈松。<br>　　翠壁内有室，叩之虚eGcP。古穴下彻海，视之寒鸿濛。<br>　　遇歇有佳思，缘危无倦容。须臾到绝顶，似鸟穿樊笼。<br>　　恐足蹈海日，疑身凌天风。众岫点巨浸，四方接圆穹。<br>　　似将青螺髻，撒在明月中。片白作越分，孤岚为吴宫。<br>　　一阵叆叇气，隐隐生湖东。激雷与波起，狂电将日红。<br>　　礊礊雨点大，金髇轰下空。暴光隔云闪，仿佛亘天龙。<br>　　连拳百丈尾，下拔湖之洪。捽为一雪山，欲与昭回通。<br>　　移时却cs下，细碎衡与嵩。神物谅不测，绝景尤难穷。<br>　　杖策下返照，渐闻仙观钟。烟波濆肌骨，云壑阗心胸。<br>　　竟死爱未足，当生且欢逢。不然把天爵，自拜太湖公。
◎卷.9【太湖诗·桃花坞】皮日休<br>　　夤缘度南岭，尽日穿林樾。穷深到兹坞，逸兴转超忽。<br>　　坞名虽然在，不见桃花发。恐是武陵溪，自闭仙日月。<br>　　倚峰小精舍，当岭残耕垡。将洞任回环，把云恣披拂。<br>　　闲禽啼叫窕，险狖眠硉矹。微风吹重岚，碧埃轻勃勃。<br>　　清阴减鹤睡，秀色治人渴。敲竹斗铮摐，弄泉争咽嗢。<br>　　空斋蒸柏叶，野饭调石发。空羡坞中人，终身无履袜。
◎卷.10【太湖诗·明月湾】皮日休<br>　　晓景澹无际，孤舟恣回环。试问最幽处，号为明月湾。<br>　　半岩翡翠巢，望见不可攀。柳弱下丝网，藤深垂花鬘。<br>　　松瘿忽似狖，石文或如虥。钓坛两三处，苔老腥斒斑。<br>　　沙雨几处霁，水禽相向闲。野人波涛上，白屋幽深间。<br>　　晓培橘栽去，暮作鱼梁还。清泉出石砌，好树临柴关。<br>　　对此老且死，不知忧与患。好境无处住，好处无境删。<br>　　赧然不自适，脉脉当湖山。
◎卷.11【太湖诗·练渎（吴王所开）】皮日休<br>　　吴王厌得国，所玩终不足。一上姑苏台，犹自嫌局促。<br>　　艅艎六宫闹，艨冲后军肃。一阵水麝风，空中荡平渌。<br>　　鸟困避锦帆，龙跧防铁轴。流苏惹烟浪，羽葆飘岩谷。<br>　　灵境太蹂践，因兹塞林屋。空阔嫌太湖，崎岖开练渎。<br>　　三寻齾石齿，数里穿山腹。底静似金膏，砾碎如丹粟。<br>　　波殿郑妲醉，蟾阁西施宿。几转含烟舟，一唱来云曲。<br>　　不知阑楯上，夜有越人镞。君王掩面死，嫔御不敢哭。<br>　　艳魄逐波涛，荒宫养麋鹿。国破沟亦浅，代变草空绿。<br>　　白鸟都不知，朝眠还暮浴。
◎卷.12【太湖诗·投龙潭（在龟山）】皮日休<br>　　龟山下最深，恶气何洋溢。涎水瀑龙巢，腥风卷蛟室。<br>　　晓来林岑静，狞色如怒日。气涌扑炱煤，波澄扫纯漆。<br>　　下有水君府，贝阙光比栉。左右列介臣，纵横守鳞卒。<br>　　月中珠母见，烟际枫人出。生犀不敢烧，水怪恐摧捽。<br>　　时有慕道者，作彼投龙术。端严持碧简，斋戒挥紫笔。<br>　　兼以金蜿蜒，投之光焌律。琴高坐赤鲤，何许纵仙逸。<br>　　我愿与之游，兹焉托灵质。
◎卷.13【太湖诗·孤园寺（梁散骑常侍吴猛宅）】皮日休<br>　　艇子小且兀，缘湖荡白芷。萦纡泊一碕，宛到孤园寺。<br>　　萝岛凝清阴，松门湛虚翠。寒泉飞碧螭，古木斗苍兕。<br>　　钟梵在水魄，楼台入云肆。岩边足鸣wJ，树杪多飞鸓。<br>　　香莎满院落，风泛金靃靡。静鹤啄柏蠹，闲猱弄榅eb。<br>　　小殿熏陆香，古经贝多纸。老僧方瞑坐，见客还强起。<br>　　指兹正险绝，何以来到此。先言洞壑数，次话真如理。<br>　　磬韵醒闲心，茶香凝皓齿。巾之劫贝布，馔以栴檀饵。<br>　　数刻得清净，终身欲依止。可怜陶侍读，身列丹台位。<br>　　雅号曰胜力，亦闻师佛氏。今日到孤园，何妨称弟子。
◎卷.14【太湖诗·上真观】皮日休<br>　　径盘在山肋，缭绕穷云端。摘菌杖头紫，缘崖屐齿刓。<br>　　半日到上真，洞宫知造难。双户启真景，斋心方可观。<br>　　天钧鸣响亮，天禄行蹒跚。琪树夹一径，万条青琅玕。<br>　　两松峙庭际，怪状吁可叹。大螾腾共结，修蛇飞相盘。<br>　　皮肤坼甲胄，枝节擒貙犴。罅处似天裂，朽中如井眢。<br>　　褵褷风声癣，跁跒地方痑。根上露钳釱，空中狂波澜。<br>　　合时若莽苍，辟处如轘辕。俨对无霸阵，静问严陵滩。<br>　　灵飞一以护，山都焉敢干。两廊洁寂历，中殿高巑岏。<br>　　静架九色节，闲悬十绝幡。微风时一吹，百宝清阑珊。<br>　　昔有叶道士，位当升灵官。欲笺紫微志，唯食虹影丹。<br>　　既逐隐龙去，道风由此残。犹闻绛目草，往往生空坛。<br>　　羽客两三人，石上谭泥丸。谓我或龙胄，粲然与之欢。<br>　　衣巾紫华冷，食次白芝寒。自觉有真气，恐随风力抟。<br>　　明朝若更住，必拟隳儒冠。
◎卷.15【太湖诗·销夏湾】皮日休<br>　　太湖有曲处，其门为两崖。当中数十顷，别如一天池。<br>　　号为销夏湾，此名无所私。赤日莫斜照，清风多遥吹。<br>　　沙屿扫粉墨，松竹调埙篪。山果红靺鞨，水苔青wK髵。<br>　　木阴厚若瓦，岩磴滑如饴。我来此游息，夏景方赫曦。<br>　　一坐盘石上，肃肃寒生肌。小艖或可泛，短策或可支。<br>　　行惊翠羽起，坐见白莲披。敛袖弄轻浪，解巾敌凉飔。<br>　　但有水云见，更馀沙禽知。京洛往来客，暍死缘奔驰。<br>　　此中便可老，焉用名利为。
◎卷.16【太湖诗·包山祠】皮日休<br>　　白云最深处，像设盈岩堂。村祭足茗粣，水奠多桃浆。<br>　　箘uM突古砌，薜荔绷颓墙。炉灰寂不然，风送杉桂香。<br>　　积雨晦州里，流波漂稻粱。恭惟大司谏，悯此如发狂。<br>　　命予传明祷，祗事实不遑。一奠若肸蚃，再祝如激扬。<br>　　出庙未半日，隔云逢澹光。gf々雨点少，渐收羽林枪。<br>　　忽然山家犬，起吠白日傍。公心与神志，相向如玄黄。<br>　　我愿作一疏，奏之于穹苍。留神千万祀，永福吴封疆。
◎卷.17【太湖诗·圣姑庙（在大姑山）】皮日休<br>　　洛神有灵逸，古庙临空渚。暴雨驳丹青，荒萝绕梁梠。<br>　　野风旋芝盖，饥乌衔椒糈。寂寂落枫花，时时斗鼯鼠。<br>　　常云三五夕，尽会妍神侣。月下留紫姑，霜中召青女。<br>　　俄然响环佩，倏尔鸣机杼。乐至有闻时，香来无定处。<br>　　目瞪如有待，魂断空无语。云雨竟不生，留情在何处。
◎卷.18【太湖诗·太湖石（出鼋头山）】皮日休<br>　　兹山有石岸，抵浪如受屠。雪阵千万战，藓岩高下刳。<br>　　乃是天诡怪，信非人功夫。白丁一云取，难甚网珊瑚。<br>　　厥状复若何，鬼工不可图。或拳若虺蜴，或蹲如虎貙。<br>　　连络若钩锁，重叠如萼跗。或若巨人骼，或如太帝符。<br>　　胮肛筼筜笋，格磔琅玕株。断处露海眼，移来和沙须。<br>　　求之烦耄倪，载之劳舳舻。通侯一以眄，贵却骊龙珠。<br>　　厚赐以賝赆，远去穷京都。五侯土山下，要尔添岩龉。<br>　　赏玩若称意，爵禄行斯须。苟有王佐士，崛起于太湖。<br>　　试问欲西笑，得如兹石无。
◎卷.19【太湖诗·崦里（傍龟山下有良田二十顷）】皮日休<br>　　崦里何幽奇，膏腴二十顷。风吹稻花香，直过龟山顶。<br>　　青苗细腻卧，白羽悠溶静。塍畔起鸊鹈，田中通舴艋。<br>　　几家傍潭洞，孤戍当林岭。罢钓时煮菱，停缲或焙茗。<br>　　峭然八十翁，生计于此永。苦力供征赋，怡颜过朝暝。<br>　　洞庭取异事，包山极幽景。念尔饱得知，亦是遗民幸。
◎卷.20【太湖诗·石板（在石公山前）】皮日休<br>　　翠石数百步，如板漂不流。空疑水妃意，浮出青玉洲。<br>　　中若莹龙剑，外唯叠蛇矛。狂波忽然死，浩气清且浮。<br>　　似将翠黛色，抹破太湖秋。安得三五夕，携酒棹扁舟。<br>　　召取月夫人，啸歌于上头。又恐霄景阔，虚皇拜仙侯。<br>　　欲建九锡碑，当立十二楼。琼文忽然下，石板谁能留。<br>　　此事少知者，唯应波上鸥。<br>第六百一十一卷
◎卷.1【奉和鲁望渔具十五咏·网】皮日休<br>　　晚挂溪上网，映空如雾縠。闲来发其机，旋旋沈平绿。<br>　　下处若烟雨，牵时似崖谷。必若遇鲲鲕，从教通一目。
◎卷.2【奉和鲁望渔具十五咏·罩】皮日休<br>　　芒鞋下葑中，步步沈轻罩。既为菱浪飐，亦为莲泥胶。<br>　　人立独无声，鱼烦似相抄。满手搦霜鳞，思归举轻棹。
◎卷.3【奉和鲁望渔具十五咏·罱】皮日休<br>　　烟雨晚来好，东塘下罱去。网小正星bI，舟轻欲腾翥。<br>　　谁知荇深后，恰值鱼多处。浦口更有人，停桡一延伫。
◎卷.4【奉和鲁望渔具十五咏·钓筒】皮日休<br>　　笼籦截数尺，标置能幽绝。从浮笠泽烟，任卧桐江月。<br>　　丝随碧波漫，饵逐清滩发。好是趁筒时，秋声正清越。
◎卷.5【奉和鲁望渔具十五咏·钓车】皮日休<br>　　得乐湖海志，不厌华輈小。月中抛一声，惊起滩上鸟。<br>　　心将潭底测，手把波文袅。何处觅奔车，平波今渺渺。
◎卷.6【奉和鲁望渔具十五咏·渔梁】皮日休<br>　　波际插翠筠，离离似清籞。游鳞到溪口，入此无逃所。<br>　　斜临杨柳津，静下鸬鹚侣。编此欲何之，终焉富春渚。
◎卷.7【奉和鲁望渔具十五咏·叉鱼】皮日休<br>　　列炬春溪口，平潭如不流。照见游泳鱼，一一如清昼。<br>　　中目碎琼碧，毁鳞殷组绣。乐此何太荒，居然愧川后。
◎卷.8【奉和鲁望渔具十五咏·射鱼】皮日休<br>　　注矢寂不动，澄潭晴转烘。下窥见鱼乐，怳若翔在空。<br>　　惊羽决凝碧，伤鳞浮殷红。堪将指杯术，授与太湖公。
◎卷.9【奉和鲁望渔具十五咏·鸣桹】皮日休<br>　　尽日平湖上，鸣桹仍动桨。丁丁入波心，澄澈和清响。<br>　　鹭听独寂寞，鱼惊昧来往。尽水无所逃，川中有钩党。
◎卷.10【奉和鲁望渔具十五咏·沪】皮日休<br>　　波中植甚固，磔磔如虾须。涛头倏尔过，数顷跳鯆cr。<br>　　不是细罗密，自为朝夕驱。空怜指鱼命，遣出海边租。
◎卷.11【奉和鲁望渔具十五咏·qF】皮日休<br>　　伐彼槎蘖枝，放于冰雪浦。游鱼趁暖处，忽尔来相聚。<br>　　徒为栖托心，不问庇庥主。一旦悬鼎镬，祸机真自取。
◎卷.12【奉和鲁望渔具十五咏·种鱼】皮日休<br>　　移土湖岸边，一半和鱼子。池中得春雨，点点活如蚁。<br>　　一月便翠鳞，终年必赪尾。借问两绶人，谁知种鱼利。
◎卷.13【奉和鲁望渔具十五咏·药鱼】皮日休<br>　　吾无竭泽心，何用药鱼药。见说放溪上，点点波光恶。<br>　　食时竞夷犹，死者争纷泊。何必重伤鱼，毒泾犹可作。
◎卷.14【奉和鲁望渔具十五咏·舴艋】皮日休<br>　　阔处只三尺，翛然足吾事。低篷挂钓车，枯蚌盛鱼饵。<br>　　只好携桡坐，唯堪盖蓑睡。若遣遂平生，艅艎不如是。
◎卷.15【奉和鲁望渔具十五咏·笭箵】皮日休<br>　　朝空笭箵去，暮实笭箵归。归来倒却鱼，挂在幽窗扉。<br>　　但闻虾蚬气，欲生蘋藻衣。十年佩此处，烟雨苦霏霏。
◎卷.16【添鱼具诗·鱼庵】皮日休<br>　　庵中只方丈，恰称幽人住。枕上悉渔经，门前空钓具。<br>　　束竿时倚壁，晒网还侵户。上泂有杨颙，须留往来路。
◎卷.17【添鱼具诗·钓矶】皮日休<br>　　盘滩一片石，置我山居足。洼处著筣笓，窍中维艒fR。<br>　　多逢沙鸟污，爱彼潭云触。狂奴卧此多，所以蹋帝腹。
◎卷.18【添鱼具诗·蓑衣】皮日休<br>　　一领蓑正新，著来沙坞中。隔溪遥望见，疑是绿毛翁。<br>　　襟色裛xU霭，袖香褵褷风。前头不施衮，何以为三公。
◎卷.19【添鱼具诗·箬笠】皮日休<br>　　圆似写月魂，轻如织烟翠。涔涔向上雨，不乱窥鱼思。<br>　　携来沙日微，挂处江风起。纵带二梁冠，终身不忘尔。
◎卷.20【添鱼具诗·背篷】皮日休<br>　　侬家背篷样，似个大龟甲。雨中跼蹐时，一向听霎霎。<br>　　甘从鱼不见，亦任鸥相狎。深拥竟无言，空成睡齁qf。
◎卷.21【奉和鲁望樵人十咏·樵谿】皮日休<br>　　何时有此谿，应便生幽木。橡实养山禽，藤花蒙涧鹿。<br>　　不止产蒸薪，愿当歌棫朴。君知天意无，以此安吾族。
◎卷.22【奉和鲁望樵人十咏·樵家】皮日休<br>　　空山最深处，太古两三家。云萝共夙世，猿鸟同生涯。<br>　　衣服濯春泉，盘餐烹野花。居兹老复老，不解叹年华。
◎卷.23【奉和鲁望樵人十咏·樵叟】皮日休<br>　　不曾照青镜，岂解伤华发。至老未息肩，至今无病骨。<br>　　家风是林岭，世禄为薇蕨。所以两大夫，天年自为伐。
◎卷.24【奉和鲁望樵人十咏·樵子】皮日休<br>　　相约晚樵去，跳踉上山路。将花饵鹿麛，以果投猿父。<br>　　束薪白云湿，负担春日暮。何不寿童乌，果为玄所误。
◎卷.25【奉和鲁望樵人十咏·樵径】皮日休<br>　　蒙茏中一径，绕在千峰里。歇处遇松根，危中值石齿。<br>　　花穿枲衣落，云拂芒鞋起。自古行此途，不闻颠与坠。
◎卷.26【奉和鲁望樵人十咏·樵斧】皮日休<br>　　腰间插大柯，直入深谿里。空林伐一声，幽鸟相呼起。<br>　　倒树去李父，倾巢啼木魅。不知仗钺者，除害谁如此。
◎卷.27【奉和鲁望樵人十咏·樵担】皮日休<br>　　不敢量樵重，唯知益薪束。轧轧下山时，弯弯向身曲。<br>　　清泉洗得洁，翠霭侵来绿。看取荷戈人，谁能似吾属。
◎卷.28【奉和鲁望樵人十咏·樵风】皮日休<br>　　野船渡樵客，来往平波中。纵横清飙吹，旦暮归期同。<br>　　蘋光惹衣白，莲影涵薪红。吾当请封尔，直作镜湖公。
◎卷.29【奉和鲁望樵人十咏·樵火】皮日休<br>　　山客地炉里，然薪如阳辉。松膏作滫瀡，杉子为珠玑。<br>　　响误击刺闹，焰疑彗孛飞。傍边暖白酒，不觉瀑冰垂。
◎卷.30【奉和鲁望樵人十咏·樵歌】皮日休<br>　　此曲太古音，由来无管奏。多云采樵乐，或说林泉候。<br>　　一唱凝闲云，再谣悲顾兽。若遇采诗人，无辞收鄙陋。
◎卷.31【酒中十咏·酒星】皮日休<br>　　谁遣酒旗耀，天文列其位。彩微尝似酣，芒弱偏如醉。<br>　　唯忧犯帝座，只恐骑天驷。若遇卷舌星，谗君应堕地。
◎卷.32【酒中十咏·酒泉】皮日休<br>　　羲皇有玄酒，滋味何太薄。玉液是浇漓，金沙乃糟粕。<br>　　春从野鸟沽，昼仍闲猿酌。我愿葬兹泉，醉魂似凫跃。
◎卷.33【酒中十咏·酒篘】皮日休<br>　　翠篾初织来，或如古鱼器。新从山下买，静向甔中试。<br>　　轻可网金醅，疏能容玉蚁。自此好成功，无贻我罍耻。
◎卷.34【酒中十咏·酒床】皮日休<br>　　糟床带松节，酒腻肥如羜。滴滴连有声，空疑杜康语。<br>　　开眉既压后，染指偷尝处。自此得公田，不过浑种黍。
◎卷.35【酒中十咏·酒垆】皮日休<br>　　红垆高几尺，颇称幽人意。火作缥醪香，灰为冬醷气。<br>　　有枪尽龙头，有主皆犊鼻。倘得作杜根，佣保何足愧。
◎卷.36【酒中十咏·酒楼】皮日休<br>　　钩楯跨通衢，喧闹当九市。金罍潋滟后，玉斝纷纶起。<br>　　舞蝶傍应酣，啼莺闻亦醉。野客莫登临，相雠多失意。
◎卷.37【酒中十咏·酒旗】皮日休<br>　　青帜阔数尺，悬于往来道。多为风所飏，时见酒名号。<br>　　拂拂野桥幽，翻翻江市好。双眸复何事，终竟望君老。
◎卷.38【酒中十咏·酒樽】皮日休<br>　　牺樽一何古，我抱期幽客。少恐消醍醐，满拟烘琥珀。<br>　　猿窥曾扑泻，鸟蹋经欹仄。度度醒来看，皆如死生隔。
◎卷.39【酒中十咏·酒城】皮日休<br>　　万仞峻为城，沈酣浸其俗。香侵井干过，味染濠波渌。<br>　　朝倾逾百榼，暮压几千斛。吾将隶此中，但为阍者足。
◎卷.40【酒中十咏·酒乡】皮日休<br>　　何人置此乡，杳在天皇外。有事忘哀乐，有时忘显晦。<br>　　如寻罔象归，似与希夷会。从此共君游，无烦用冠带。
◎卷.41【奉和添酒中六咏·酒池】皮日休<br>　　八齐竞奔注，不知深几丈。竹叶岛纡徐，凫花波荡漾。<br>　　醺应烂地轴，浸可柔天壤。以此献吾君，愿铭于几杖。
◎卷.42【奉和添酒中六咏·酒龙】皮日休<br>　　铜为蚴蟉鳞，铸作鱙qT角。吐处百里雷，泻时千丈壑。<br>　　初疑潜苑囿，忽似拏寥廓。遂使铜雀台，香消野花落。
◎卷.43【奉和添酒中六咏·酒瓮】皮日休<br>　　坚净不苦窳，陶于醉封疆。临溪刷旧痕，隔屋闻新香。<br>　　移来近麹室，倒处临糟床。所嗟无比邻，余亦能偷尝。
◎卷.44【奉和添酒中六咏·酒船】皮日休<br>　　剡桂复刳兰，陶陶任行乐。但知涵泳好，不计风涛恶。<br>　　尝行麹封内，稍系糟丘泊。东海如可倾，乘之就斟酌。
◎卷.45【奉和添酒中六咏·酒枪】皮日休<br>　　象鼎格仍高，其中不烹饪。唯将煮浊醪，用以资酣饮。<br>　　偏宜旋樵火，稍近馀酲枕。若得伴琴书，吾将著闲品。
◎卷.46【奉和添酒中六咏·酒杯】皮日休<br>　　昔有嵇氏子，龙章而凤姿。手挥五弦罢，聊复一樽持。<br>　　但取性淡泊，不知味醇醨。兹器不复见，家家唯玉卮。
◎卷.47【茶中杂咏·茶坞】皮日休<br>　　闲寻尧氏山，遂入深深坞。种荈已成园，栽葭宁记亩。<br>　　石洼泉似掬，岩罅云如缕。好是夏初时，白花满烟雨。
◎卷.48【茶中杂咏·茶人】皮日休<br>　　生于顾渚山，老在漫石坞。语气为茶荈，衣香是烟雾。<br>　　庭从dx子遮，果任獳师虏。日晚相笑归，腰间佩轻篓。
◎卷.49【茶中杂咏·茶笋】皮日休<br>　　褎然三五寸，生必依岩洞。寒恐结红铅，暖疑销紫汞。<br>　　圆如玉轴光，脆似琼英冻。每为遇之疏，南山挂幽梦。
◎卷.50【茶中杂咏·茶籝】皮日休<br>　　筤篣晓携去，蓦个山桑坞。开时送紫茗，负处沾清露。<br>　　歇把傍云泉，归将挂烟树。满此是生涯，黄金何足数。
◎卷.51【茶中杂咏·茶舍】皮日休<br>　　阳崖枕白屋，几口嬉嬉活。棚上汲红泉，焙前蒸紫蕨。<br>　　乃翁研茗后，中妇拍茶歇。相向掩柴扉，清香满山月。
◎卷.52【茶中杂咏·茶灶】皮日休<br>　　南山茶事动，灶起岩根傍。水煮石发气，薪然杉脂香。<br>　　青琼蒸后凝，绿髓炊来光。如何重辛苦，一一输膏粱。
◎卷.53【茶中杂咏·茶焙】皮日休<br>　　凿彼碧岩下，恰应深二尺。泥易带云根，烧难碍石脉。<br>　　初能燥金饼，渐见干琼液。九里共杉林，相望在山侧。
◎卷.54【茶中杂咏·茶鼎】皮日休<br>　　龙舒有良匠，铸此佳样成。立作菌蠢势，煎为潺湲声。<br>　　草堂暮云阴，松窗残雪明。此时勺复茗，野语知逾清。
◎卷.55【茶中杂咏·茶瓯】皮日休<br>　　邢客与越人，皆能造兹器。圆似月魂堕，轻如云魄起。<br>　　枣花势旋眼，蘋沫香沾齿。松下时一看，支公亦如此。
◎卷.56【茶中杂咏·煮茶】皮日休<br>　　香泉一合乳，煎作连珠沸。时看蟹目溅，乍见鱼鳞起。<br>　　声疑松带雨，饽恐生烟翠。尚把沥中山，必无千日醉。
◎卷.57【石榴歌】皮日休<br>　　蝉噪秋枝槐叶黄，石榴香老愁寒霜。流霞包染紫鹦粟，<br>　　黄蜡纸裹红瓠房。玉刻冰壶含露湿，斓斑似带湘娥泣。<br>　　萧娘初嫁嗜甘酸，嚼破水精千万粒。<br>第六百一十二卷
◎卷.1【奉和鲁望四明山九题·石窗】皮日休<br>　　窗开自真宰，四达见苍涯。苔染浑成绮，云漫便当纱。<br>　　棂中空吐月，扉际不扃霞。未会通何处，应怜玉女家。
◎卷.2【奉和鲁望四明山九题·过云】皮日休<br>　　粉洞二十里，当中幽客行。片时迷鹿迹，寸步隔人声。<br>　　以杖探虚翠，将襟惹薄明。经时未过得，恐是入层城。
◎卷.3【奉和鲁望四明山九题·云南】皮日休<br>　　云南背一川，无雁到峰前。墟里生红药，人家发白泉。<br>　　儿童皆似古，婚嫁尽如仙。共作真官户，无由税石田。
◎卷.4【奉和鲁望四明山九题·云北】皮日休<br>　　云北昼冥冥，空疑背寿星。犬能谙药气，人解写芝形。<br>　　野歇遇松盖，醉书逢石屏。焚香住此地，应得入金庭。
◎卷.5【奉和鲁望四明山九题·鹿亭】皮日休<br>　　鹿群多此住，因构白云楣。待侣傍花久，引麛穿竹迟。<br>　　经时掊玉涧，尽日嗅金芝。为在石窗下，成仙自不知。
◎卷.6【奉和鲁望四明山九题·樊榭】皮日休<br>　　主人成列仙，故榭独依然。石洞哄人笑，松声惊鹿眠。<br>　　井香为大药，鹤语是灵篇。欲买重栖隐，云峰不售钱。
◎卷.7【奉和鲁望四明山九题·潺湲洞】皮日休<br>　　阴宫何处渊，到此洞潺湲。敲碎一轮月，熔销半段天。<br>　　响高吹谷动，势急喷云旋。料得深秋夜，临流尽古仙。
◎卷.8【奉和鲁望四明山九题·青棂子】皮日休<br>　　山风熟异果，应是供真仙。味似云腴美，形如玉脑圆。<br>　　衔来多野鹤，落处半灵泉。必共玄都奈，花开不记年。
◎卷.9【奉和鲁望四明山九题·鞠侯】皮日休<br>　　堪羡鞠侯国，碧岩千万重。烟萝为印绶，云壑是堤封。<br>　　泉遣狙公护，果教ce子供。尔徒如不死，应得蹑玄踪。
◎卷.10【五贶诗·五泻舟】皮日休<br>　　何事有青钱，因人买钓船。阔容兼饵坐，深许共蓑眠。<br>　　短好随朱鹭，轻堪倚白莲。自知无用处，却寄五湖仙。
◎卷.11【五贶诗·华顶杖】皮日休<br>　　金庭仙树枝，道客自携持。探洞求丹粟，挑云觅白芝。<br>　　量泉将濯足，阑鹤把支颐。以此将为赠，惟君尽得知。
◎卷.12【五贶诗·太湖砚】皮日休<br>　　求于花石间，怪状乃天然。中莹五寸剑，外差千叠莲。<br>　　月融还似洗，云湿便堪研。寄与先生后，应添内外篇。
◎卷.13【五贶诗·乌龙养和】皮日休<br>　　寿木拳数尺，天生形状幽。把疑伤虺节，用恐破蛇瘤。<br>　　置合月观内，买须云肆头。料君携去处，烟雨太湖舟。
◎卷.14【五贶诗·诃陵樽】皮日休<br>　　一片鲎鱼壳，其中生翠波。买须能紫贝，用合对红螺。<br>　　尽泻判狂药，禁敲任浩歌。明朝与君后，争那玉山何。
◎卷.15【早春病中书事寄鲁望】皮日休<br>　　眼晕见云母，耳虚闻海涛。惜春狂似蝶，养病躁于猱。<br>　　案静方书古，堂空药气高。可怜真宰意，偏解困吾曹。
◎卷.16【又寄次前韵】皮日休<br>　　病根冬养得，春到一时生。眼暗怜晨惨，心寒怯夜清。<br>　　妻仍嫌酒癖，医只禁诗情。应被高人笑，忧身不似名。
◎卷.17【秋晚留题鲁望郊居二首】皮日休<br>　　竹树冷濩落，入门神已清。寒蛩傍枕响，秋菜上墙生。<br>　　黄犬病仍吠，白驴饥不鸣。唯将一杯酒，尽日慰刘桢。<br>　　冷卧空斋内，馀酲夕未消。秋花如有恨，寒蝶似无憀。<br>　　檐上落斗雀，篱根生晚潮。若轮羁旅事，犹自胜皋桥。
◎卷.18【初冬章上人院】皮日休<br>　　寒到无妨睡，僧吟不废禅。尚关经病鹤，犹滤欲枯泉。<br>　　静案贝多纸，闲炉波律烟。清谭两三句，相向自翛然。
◎卷.19【临顿为吴中偏胜之地陆鲁望居之不出郛郭旷若…奉题屋壁】皮日休<br>　　一方萧洒地，之子独深居。绕屋亲栽竹，堆床手写书。<br>　　高风翔砌鸟，暴雨失池鱼。暗识归山计，村边买鹿车。<br>　　篱疏从绿槿，檐乱任黄茅。压酒移谿石，煎茶拾野巢。<br>　　静窗悬雨笠，闲壁挂烟匏。支遁今无骨，谁为世外交。<br>　　茧稀初上簇，醅尽未干床。尽日留蚕母，移时祭麹王。<br>　　趁泉浇竹急，候雨种莲忙。更葺园中景，应为顾辟疆。<br>　　静僻无人到，幽深每自知。鹤来添口数，琴到益家资。<br>　　坏堑生鱼沫，颓檐落燕儿。空将绿蕉叶，来往寄闲诗。<br>　　夏过无担石，日高开板扉。僧虽与筒簟，人不典蕉衣。<br>　　鹤静共眠觉，鹭驯同钓归。生公石上月，何夕约谭微。<br>　　经岁岸乌纱，读书三十车。水痕侵病竹，蛛网上衰花。<br>　　诗任传渔客，衣从递酒家。知君秋晚事，白帻刈胡麻。<br>　　寂历秋怀动，萧条夏思残。久贫空酒库，多病束鱼竿。<br>　　玄想凝鹤扇，清斋拂鹿冠。梦魂无俗事，夜夜到金坛。<br>　　闭门无一事，安稳卧凉天。砌下翘饥鹤，庭阴落病蝉。<br>　　倚杉闲把易，烧朮静论玄。赖有包山客，时时寄紫泉。<br>　　病起扶灵寿，翛然强到门。与杉除败叶，为石整危根。<br>　　薜蔓任遮壁，莲茎卧枕盆。明朝有忙事，召客斫桐孙。<br>　　缓颊称无利，低眉号不能。世情都太薄，俗意就中憎。<br>　　云态不知骤，鹤情非会徵。画臣谁奉诏，来此写姜肱。
◎卷.20【游栖霞寺】皮日休<br>　　不见明居士，空山但寂寥。白莲吟次缺，青霭坐来销。<br>　　泉冷无三伏，松枯有六朝。何时石上月，相对论逍遥。
◎卷.21【旅舍除夜】皮日休<br>　　永夜谁能守，羁心不放眠。挑灯犹故岁，听角已新年。<br>　　出谷空嗟晚，衔杯尚愧先。晚来辞逆旅，雪涕野槐天。
◎卷.22【鲁望示广文先生吴门二章情格高散可醒俗态…鲁望之命也】皮日休<br>　　我见先生道，休思郑广文。鹤翻希作伴，鸥却觅为群。<br>　　逸好冠清月，高宜著白云。朝廷未无事，争任醉醺醺。<br>　　能谙肉芝样，解讲隐书文。终古神仙窟，穷年麋鹿群。<br>　　行厨煮白石，卧具拂青云。应在雷平上，支颐复半醺。
◎卷.23【虎丘寺殿前有古杉一本形状丑怪图之不尽…三百言以见志】皮日休<br>　　种日应逢晋，枯来必自隋。鳄狂将立处，螭斗未开时。<br>　　卓荦掷枪干，叉牙束戟枝。初惊蟉篆活，复讶獝狂痴。<br>　　劲质如尧瘦，贞容学舜黴。势能擒土伯，丑可骇山祇。<br>　　虎爪拏岩稳，虬身脱浪欹。槎头秃似刷，枿觜利于锥。<br>　　突兀方相胫，鳞皴夏氏胝。根应藏鬼血，柯欲漏龙漦。<br>　　拗似神荼怒，呀如猰貐饥。朽痈难可吮，枯瘇不堪治。<br>　　一炷玄云拔，三寻黑槊奇。狼头gR窣竖，虿尾掘挛垂。<br>　　目燥那逢爟，心开岂中铍。任苔为疥癣，从蠹作疮痍。<br>　　品格齐辽鹤，年龄等宝龟。将怀宿地力，欲负拔山姿。<br>　　未倒防风骨，初僵负贰尸。漆书明古本，铁室抗全师。<br>　　碨礧还无极，伶俜又莫持。坚应敌骏骨，文定写bm皮.<br>　　蟠屈愁凌刹，腾骧恐攫池。抢烟寒嶱gi，披茑静褵褷。<br>　　威仰诚难识，句芒恐不知。好烧胡律看，堪共达多期。<br>　　寡色诸芳笑，无声众籁疑。终添八柱位，未要一绳维。<br>　　尽日来唯我，当春玩更谁。他年如入用，直构太平基。
◎卷.24【新秋言怀寄鲁望三十韵】皮日休<br>　　新秋入破宅，疏淡若平郊。户牖深如窟，诗书乱似巢。<br>　　移床惊蟋蟀，拂匣动蟏蛸。静把泉华掬，闲拈乳管敲。<br>　　桧身浑个矮，石面得能bn。小桂如拳叶，新松似手梢。<br>　　鹤鸣转清角，鹘下扑金髇。合药还慵服，为文亦懒抄。<br>　　烦心入夜醒，疾首带凉抓。杉叶尖如镞，藤丝韧似鞘。<br>　　偾田含紫芋，低蔓隐青匏。老柏浑如疥，阴苔忽似胶。<br>　　王馀落败堑，胡孟入空庖。度日忘冠带，经时忆酒肴。<br>　　有心同木偶，无舌并金铙。兴欲添玄测，狂将换易爻。<br>　　达人唯落落，俗士自譊譊。底力将排难，何颜用解嘲。<br>　　欲销毁后骨，空转坐来胞。犹豫应难抱，狐疑不易包。<br>　　等闲逢毒蠚，容易遇咆哮。时事方千蝎，公途正二崤。<br>　　名微甘世弃，性拙任时抛。白日须投分，青云合定交。<br>　　仕应同五柳，归莫舍三茅。涧鹿从来去，烟萝任溷殽。<br>　　狙公闹后戏，云母病来摷。从此居方丈，终非竞斗筲。<br>　　道穷应鬼遣，性拙必天教。无限疏慵事，凭君解一瓟。
◎卷.25【奉和鲁望秋日遣怀次韵】皮日休<br>　　高蹈为时背，幽怀是事兼。神仙君可致，江海我能淹。<br>　　共守庚申夜，同看乙巳占。药囊除紫蠹，丹灶拂红盐。<br>　　与物深无竞，于生亦太廉。鸿灾因足警，鱼祸为稀潜。<br>　　笔砚秋光洗，衣巾夏藓沾。酒甔香竹院，鱼笼挂茅檐。<br>　　琴忘因抛谱，诗存为致签。茶旗经雨展，石笋带云尖。<br>　　鹤共心情慢，乌同面色黔。向阳裁白帢，终岁忆貂襜。<br>　　取岭为山障，将泉作水帘。溪晴多晚鹭，池废足秋蟾。<br>　　破衲虽云补，闲斋未办苫。共君还有役，竟夕得厌厌。
◎卷.26【江南书情二十韵寄秘阁韦校书贻之商洛宋先辈垂文二同年】皮日休<br>　　四载加前字，今来未改衔。君批凤尾诏，我住虎头岩。<br>　　季氏唯谋逐，臧仓只拟谗。时讹轻五羖，俗浅重三缄。<br>　　瘦去形如鹤，忧来态似獑。才非师赵壹，直欲效陈咸。<br>　　孤竹宁收笛，黄琮未作瑊。作羊宁免狠，为兔即须毚。<br>　　枕户槐从亚，侵阶草懒芟。壅泉教咽咽，垒石放巉巉。<br>　　掣钓随心动，抽书任意杴。茶教弩父摘，酒遣僰童监。<br>　　默坐看山困，清斋饮水严。藓生天竺屐，烟外洞庭帆。<br>　　病久新乌帽，闲多著白衫。药苞陈雨匼，诗草蠹云函。<br>　　遣客呼林狖，辞人寄海螊。室唯搜古器，钱只买秋杉。<br>　　寡合无深契，相期有至諴。他年如访问，烟茑暗髟髟。
◎卷.27【忆洞庭观步十韵】皮日休<br>　　前时登观步，暑雨正铮摐。上戍看绵蕝，登村度石矼。<br>　　崦花时有蔟，溪鸟不成双。远树点黑槊，遥峰露碧幢。<br>　　岩根瘦似壳，杉破腹如腔。dpdP渔人服，筕篖野店窗。<br>　　多携白木锸，爱买紫泉缸。仙犬声音古，遗民意绪厖。<br>　　何文堪纬地，底策可经邦。自此将妻子，归山不姓庞。
◎卷.28【谏议以罢郡将归以六韵赐示，因伫酬献】皮日休<br>　　欲下持衡诏，先容解印归。露浓春后泽，霜薄霁来威。<br>　　旧化堪治疾，馀恩可疗饥。隔花攀去棹，穿柳挽行衣。<br>　　佐理能无取，酬知力甚微。空将千感泪，异日拜黄扉。<br>第六百一十三卷
◎卷.1【过云居院玄福上人旧居】皮日休<br>　　重到云居独悄然，隔窗窥影尚疑禅。不逢野老来听法，<br>　　犹见邻僧为引泉。龛上已生新石耳，壁间空带旧茶烟。<br>　　南宗弟子时时到，泣把山花奠几筵。
◎卷.2【陪江西裴公游襄州延庆寺】皮日休<br>　　丹霄路上歇征轮，胜地偷闲一日身。不署前驱惊野鸟，<br>　　唯将后乘载诗人。岩边候吏云遮却，竹下朝衣露滴新。<br>　　更向碧山深处问，不妨犹有草茅臣。
◎卷.3【西塞山泊渔家】皮日休<br>　　白纶巾下发如丝，静倚枫根坐钓矶。中妇桑村挑叶去，<br>　　小儿沙市买蓑归。雨来莼菜流船滑，春后鲈鱼坠钓肥。<br>　　西塞山前终日客，隔波相羡尽依依。
◎卷.4【襄州春游】皮日休<br>　　信马腾腾触处行，春风相引与诗情。等闲遇事成歌咏，<br>　　取次冲筵隐姓名。映柳认人多错误，透花窥鸟最分明。<br>　　岑牟单绞何曾著，莫道猖狂似祢衡。
◎卷.5【送从弟皮崇归复州】皮日休<br>　　羡尔优游正少年，竟陵烟月似吴天。车螯近岸无妨取，<br>　　舴艋随风不费牵。处处路傍千顷稻，家家门外一渠莲。<br>　　殷勤莫笑襄阳住，为爱南溪缩项鳊。
◎卷.6【题潼关兰若】皮日休<br>　　潼津罢警有招提，近百年无战马嘶。壮士不言三尺剑，<br>　　谋臣休道一丸泥。昔时驰道洪波上，今日宸居紫气西。<br>　　关吏不劳重借问，弃繻生拟入耶溪。
◎卷.7【襄阳闲居与友生夜会】皮日休<br>　　习隐悠悠世不知，林园幽事递相期。旧丝再上琴调晚，<br>　　坏叶重烧酒暖迟。三径引时寒步月，四邻偷得夜吟诗。<br>　　草玄寂淡无人爱，不遇刘歆更语谁。
◎卷.8【习池晨起】皮日休<br>　　清曙萧森载酒来，凉风相引绕亭台。数声翡翠背人去，<br>　　一番芙蓉含日开。茭叶深深埋钓艇，鱼儿漾漾逐流杯。<br>　　竹屏风下登山屐，十宿高阳忘却回。
◎卷.9【秋晚自洞庭湖别业寄穆秀才】皮日休<br>　　破村寥落过重阳，独自撄宁葺草房。风撦红蕉仍换叶，<br>　　雨淋黄菊不成香。野猿偷栗重窥户，落雁疑人更绕塘。<br>　　他日若修耆旧传，为予添取此书堂。
◎卷.10【华山李炼师所居】皮日休<br>　　麻姑古貌上仙才，谪向莲峰管玉台。瑞气染衣金液启，<br>　　香烟映面紫文开。孤云尽日方离洞，双鹤移时只有苔。<br>　　深夜寂寥存想歇，月天时下草堂来。
◎卷.11【宏词下第感恩献兵部侍郎】皮日休<br>　　分明仙籍列清虚，自是还丹九转疏。画虎已成翻类狗，<br>　　登龙才变即为鱼。空惭季布千金诺，但负刘弘一纸书。<br>　　犹有报恩方寸在，不知通塞竟何如。
◎卷.12【襄州汉阳王故宅】皮日休<br>　　碑字依稀庙已荒，犹闻耆旧忆贤王。园林一半为他主，<br>　　山水虚言是故乡。戟户野蒿生翠瓦，舞楼栖鸽污雕梁。<br>　　柱天功业缘何事，不得终身似霍光。
◎卷.13【伤卢献秀才（献有《愍征赋》一卷，人为作注）】皮日休<br>　　愍征新价欲凌空，一首堪欺左太冲。只为白衣声过重，<br>　　且非青汉路难通。贵侯待写过门下，词客偷名入卷中。<br>　　手弄桂枝嫌不折，直教身殁负春风。
◎卷.14【南阳】皮日休<br>　　昆阳王气已萧疏，依旧山河捧帝居。废路塌平残瓦砾，<br>　　破坟耕出烂图书。绿莎满县年荒后，白鸟盈溪雨霁初。<br>　　二百年来霸王业，可知今日是丘墟。
◎卷.15【秋晚访李处士所居】皮日休<br>　　门前襄水碧潺潺，静钓归来不掩关。书阁鼠穿厨簏破，<br>　　竹园霜后桔槔闲。儿童不许惊幽鸟，药草须教上假山。<br>　　莫为爱诗偏念我，访君多得醉中还。
◎卷.16【李处士郊居】皮日休<br>　　石衣如发小溪清，溪上柴门架树成。园里水流浇竹响，<br>　　窗中人静下棋声。几多狎鸟皆谙性，无限幽花未得名。<br>　　满引红螺诗一首，刘桢失却病心情。
◎卷.17【送令狐补阙归朝】皮日休<br>　　文如日月气如虹，举国重生正始风。且愿仲山居左掖，<br>　　只忧徐邈入南宫。朝衣正在天香里，谏草应焚禁漏中。<br>　　为说明年今日事，晋廷新拜黑头公。
◎卷.18【洛中寒食二首】皮日休<br>　　千门万户掩斜晖，绣幰金衔晚未归。击鞠王孙如锦地，<br>　　斗鸡公子似花衣。嵩云静对行台起，洛鸟闲穿上苑飞。<br>　　唯有路傍无意者，献书未纳问淮肥。<br>　　远近垂杨映钿车，天津桥影压神霞。弄春公子正回首，<br>　　趁节行人不到家。洛水万年云母竹，汉陵千载野棠花。<br>　　欲知豪贵堪愁处，请看邙山晚照斜。
◎卷.19【登第后寒食杏园有宴，因寄录事宋垂文同年】皮日休<br>　　雨洗清明万象鲜，满城车马簇红筵。恩荣虽得陪高会，<br>　　科禁惟忧犯列仙。当醉不知开火日，正贫那似看花年。<br>　　纵来恐被青娥笑，未纳春风一宴钱。
◎卷.20【陈先辈故居】皮日休<br>　　杉桂交阴一里馀，逢人浑似洞天居。千株橘树唯沽酒，<br>　　十顷莲塘不买鱼。藜杖闲来侵径竹，角巾端坐满楼书。<br>　　襄阳无限烟霞地，难觅幽奇似此殊。
◎卷.21【奉和鲁望寒夜访寂上人次韵】皮日休<br>　　院寒青霭正沈沈，霜栈干鸣入古林。数叶贝书松火暗，<br>　　一声金磬桧烟深。陶潜见社无妨醉，殷浩谭经不废吟。<br>　　何事欲攀尘外契，除君皆有利名心。
◎卷.22【江南道中怀茅山广文南阳博士三首】皮日休<br>　　寒岚依约认华阳，遥想高人卧草堂。半日始斋青z3饭，<br>　　移时空印白檀香。鹤雏入夜归云屋，乳管逢春落石床。<br>　　谁道夫君无伴侣，不离窗下见羲皇。<br>　　住在华阳第八天，望君唯欲结良缘。堂扃洞里千秋燕，<br>　　厨盖岩根数斗泉。坛上古松疑度世，观中幽鸟恐成仙。<br>　　不知何事迎新岁，乌纳裘中一觉眠。<br>　　五色香烟惹内文，石饴初熟酒初醺。将开丹灶那防鹤，<br>　　欲算棋图却望云。海气平生当洞见，瀑冰初坼隔山闻。<br>　　如何世外无交者，一卧金坛只有君。
◎卷.43【奉和鲁望早春雪中作吴体见寄】皮日休<br>　　威仰噤死不敢语，琼花云魄清珊珊。溪光冷射触鸀鳿，<br>　　柳带冻脆攒栏杆。竹根乍烧玉节快，酒面新泼金膏寒。<br>　　全吴缥瓦十万户，惟君与我如袁安。
◎卷.44【吴中言情寄鲁望】皮日休<br>　　古来伧父爱吴乡，一上胥台不可忘。爱酒有情如手足，<br>　　除诗无计似膏肓。宴时不辍琅书味，斋日难判玉鲙香。<br>　　为说松江堪老处，满船烟月湿莎裳。
◎卷.45【行次野梅】皮日休<br>　　茑拂萝捎一树梅，玉妃无侣独裴回。好临王母瑶池发，<br>　　合傍萧家粉水开。共月已为迷眼伴，与春先作断肠媒。<br>　　不堪便向多情道，万片霜华雨损来。
◎卷.46【扬州看辛夷花】皮日休<br>　　腊前千朵亚芳丛，细腻偏胜素柰功。螓首不言披晓雪，<br>　　麝脐无主任春风。一枝拂地成瑶圃，数树参庭是蕊宫。<br>　　应为当时天女服，至今犹未放全红。
◎卷.47【暇日独处寄鲁望】皮日休<br>　　幽慵不觉耗年光，犀柄金徽乱一床。野客共为赊酒计，<br>　　家人同作借书忙。园蔬预遣分僧料，廪粟先教算鹤粮。<br>　　无限高情好风月，不妨犹得事吾王。
◎卷.48【屣步访鲁望不遇】皮日休<br>　　雪晴墟里竹欹斜，蜡屐徐吟到陆家。荒径扫稀堆柏子，<br>　　破扉开涩染苔花。壁闲定欲图双桧，厨静空如饭一麻。<br>　　拟受太玄今不遇，可怜遗恨似侯芭。
◎卷.49【开元寺客省早景即事】皮日休<br>　　客省萧条柿叶红，楼台如画倚霜空。铜池数滴桂上雨，<br>　　金铎一声松杪风。鹤静时来珠像侧，鸽驯多在宝幡中。<br>　　如何尘外虚为契，不得支公此会同。
◎卷.50【奉和鲁望独夜有怀吴体见寄】皮日休<br>　　病鹤带雾傍独屋，破巢含雪倾孤梧。濯足将加汉光腹，<br>　　抵掌欲捋梁武须。隐几清吟谁敢敌，枕琴高卧真堪图。<br>　　此时枉欠高散物，楠瘤作樽石作垆。
◎卷.51【病中有人惠海蟹转寄鲁望】皮日休<br>　　绀甲青筐染菭衣，岛夷初寄北人时。离居定有石帆觉，<br>　　失伴唯应海月知。族类分明连琐gD，形容好个似蟛蜞。<br>　　病中无用霜螯处，寄与夫君左手持。
◎卷.52【病中美景颇阻追游因寄鲁望】皮日休<br>　　瘿床闲卧昼迢迢，唯把真如慰寂寥。南国不须收薏苡，<br>　　百年终竟是芭蕉。药前美禄应难断，枕上芳辰岂易销。<br>　　看取病来多少日，早梅零落玉华焦。
◎卷.53【鲁望以花翁之什见招因次韵酬之】皮日休<br>　　九十携锄伛偻翁，小园幽事尽能通。劚烟栽药为身计，<br>　　负水浇花是世功。婚嫁定期杉叶紫，盖藏应待桂枝红。<br>　　不知家道能多少，只在句芒一夜风。
◎卷.54【病中庭际海石榴花盛发，感而有寄】皮日休<br>　　一夜春光绽绛囊，碧油枝上昼煌煌。风匀只似调红露，<br>　　日暖唯忧化赤霜。火齐满枝烧夜月，金津含蕊滴朝阳。<br>　　不知桂树知情否，无限同游阻陆郎。
◎卷.55【早春以橘子寄鲁望】皮日休<br>　　个个和枝叶捧鲜，彩凝犹带洞庭烟。不为韩嫣金丸重，<br>　　直是周王玉果圆。剖似日魂初破后，弄如星髓未销前。<br>　　知君多病仍中圣，尽送寒苞向枕边。
◎卷.56【病中书情寄上崔谏议（时眼疾未平）】皮日休<br>　　十日来来旷奉公，闭门无事忌春风。虫丝度日萦琴荐，<br>　　蛀粉经时落酒筒。马足歇从残漏外，鱼须抛在乱书中。<br>　　殷勤莫怪求医切，只为山樱欲放红。
◎卷.57【病孔雀】皮日休<br>　　烟花虽媚思沈冥，犹自抬头护翠翎。强听紫箫如欲舞，<br>　　困眠红树似依屏。因思桂蠹伤肌骨，为忆松鹅损性灵。<br>　　尽日春风吹不起，钿毫金缕一星星。
◎卷.58【奉和鲁望上元日道室焚修】皮日休<br>　　明真台上下仙官，玄藻初吟万籁寒。飙御有声时杳杳，<br>　　宝衣无影自珊珊。蕊书乞见斋心易，玉籍求添拜首难。<br>　　端简不知清景暮，灵芜香烬落金坛。
◎卷.59【奉酬鲁望惜春见寄】皮日休<br>　　十五日中春日好，可怜沉痼冷如灰。以前虽被愁将去，<br>　　向后须教醉领来。梅片尽飘轻粉靥，柳芽初吐烂金醅。<br>　　病中无限花番次，为约东风且住开。
◎卷.60【闻鲁望游颜家林园病中有寄】皮日休<br>　　一夜韶姿著水光，谢家春草满池塘。细挑泉眼寻新脉，<br>　　轻把花枝嗅宿香。蝶欲试飞犹护粉，莺初学啭尚羞簧。<br>　　分明不得同君赏，尽日倾心羡索郎。
◎卷.61【奉和鲁望春雨即事次韵】皮日休<br>　　织恨凝愁映鸟飞，半旬飘洒掩韶晖。山容洗得如烟瘦，<br>　　地脉流来似乳肥。野客正闲移竹远，幽人多病探花稀。<br>　　何年细湿华阳道，两乘巾车相并归。
◎卷.62【鲁望春日多寻野景日休抱疾杜门因有是寄】皮日休<br>　　野侣相逢不待期，半缘幽事半缘诗。乌纱任岸穿筋竹，<br>　　白袷从披趁肉芝。数卷蠹书棋处展，几升菰米钓前炊。<br>　　病中不用君相忆，折取山樱寄一枝。
◎卷.63【鲁望以躬掇野蔬兼示雅什，用以酬谢】皮日休<br>　　杖擿春烟暖向阳，烦君为我致盈筐。深挑乍见牛唇液，<br>　　细掐徐闻鼠耳香。紫甲采从泉脉畔，翠牙搜自石根傍。<br>　　雕胡饭熟bu餬软，不是高人不合尝。
◎卷.64【卧病感春寄鲁望】皮日休<br>　　乌皮几上困腾腾，玉柄清羸愧不能。昨夜眠时稀似鹤，<br>　　今朝餐数减于僧。药销美禄应夭折，医过芳辰定鬼憎。<br>　　任是雨多游未得，也须收在探花朋。
◎卷.65【奉和鲁望徐方平后闻赦次韵】皮日休<br>　　金鸡烟外上临轩，紫诰新垂作解恩。涿鹿未销初败血，<br>　　新安顿雪已坑魂。空林叶尽蝗来郡，腐骨花生战后村。<br>　　未遣蒲车问幽隐，共君应老抱桐孙。
◎卷.66【奉酬鲁望见答鱼笺之什】皮日休<br>　　轻如隐起腻如饴，除却鲛工解制稀。欲写恐成河伯诏，<br>　　试裁疑是水仙衣。毫端白獭脂犹湿，指下冰蚕子欲飞。<br>　　若用莫将闲处去，好题春思赠江妃。
◎卷.67【病后春思】皮日休<br>　　连钱锦暗麝氛氲，荆思多才咏鄂君。孔雀钿寒窥沼见，<br>　　石榴红重堕阶闻。牢愁有度应如月，春梦无心只似云。<br>　　应笑病来惭满愿，花笺好作断肠文。
◎卷.68【偶成小酌招鲁望不至，以诗为解，因次韵酬之】皮日休<br>　　醉侣相邀爱早阳，小筵催办不胜忙。冲深柳驻吴娃幰，<br>　　倚短花排羯鼓床。金凤欲为莺引去，钿蝉疑被蝶勾将。<br>　　如何共是忘形者，不见渔阳掺一场。
◎卷.69【以纱巾寄鲁望因而有作】皮日休<br>　　周家新样替三梁。裹发偏宜白面郎。掩敛乍疑裁黑雾，<br>　　轻明浑似戴玄霜。今朝定见看花昃，明日应闻漉酒香。<br>　　更有一般君未识，虎文巾在绛霄房。
◎卷.70【临顿宅将有归于之日鲁望以诗见贶，因抒怀酬之】皮日休<br>　　共老林泉忍暂分，此生应不识回文。几枚竹笥送德曜，<br>　　一乘柴车迎少君。举案品多缘涧药，承家事少为谿云。<br>　　居然自是幽人事，辄莫教他孙寿闻。
◎卷.71【奉和鲁望谢惠巨鱼之半】皮日休<br>　　钓公来信自松江，三尺春鱼拨剌霜。腹内旧钩苔染涩，<br>　　腮中新饵藻和香。冷鳞中断榆钱破，寒骨平分玉箸光。<br>　　何事贶君偏得所，只缘同是越航郎。
◎卷.72【馆娃宫怀古】皮日休<br>　　艳骨已成兰麝土，宫墙依旧压层崖。弩台雨坏逢金镞，<br>　　香径泥销露玉钗。砚沼只留溪鸟浴，屟廊空信野花埋。<br>　　姑苏麋鹿真闲事，须为当时一怆怀。
◎卷.73【以紫石砚寄鲁望兼酬见赠】皮日休<br>　　样如金蹙小能轻，微润将融紫玉英。石墨一研为凤尾，<br>　　寒泉半勺是龙睛。骚人白芷伤心暗，狎客红筵夺眼明。<br>　　两地有期皆好用，不须空把洗溪声。
◎卷.74【奉和鲁望同游北禅院】皮日休<br>　　戚历杉阴入草堂，老僧相见似相忘。吟多几转莲花漏，<br>　　坐久重焚柏子香。鱼惯斋时分净食，鸽能闲处傍禅床。<br>　　云林满眼空羁滞，欲对弥天却自伤。
◎卷.75【孙发百篇将游天台请诗赠行，因以送之】皮日休<br>　　孙子荆家思有馀，元戎曾荐入公车。百篇宫体喧金屋，<br>　　一日官衔下玉除。紫府近通斋后梦，赤城新有寄来书。<br>　　因逢二老如相问，正滞江南为eE鱼。
◎卷.76【奉和鲁望蔷薇次韵】皮日休<br>　　谁绣连延满户陈，暂应遮得陆郎贫。红芳掩敛将迷蝶，<br>　　翠蔓飘飖欲挂人。低拂地时如堕马，高临墙处似窥邻。<br>　　只应是董双成戏，剪得神霞寸寸新。
◎卷.77【闻开元寺开笋园寄章上人】皮日休<br>　　园锁开声骇鹿群，满林鲜箨水犀文。森森竞泫林梢雨，<br>　　gf々争穿石上云。并出亦如鹅管合，各生还似犬牙分。<br>　　折烟束露如相遗，何胤明朝不茹荤。
◎卷.78【开元寺佛钵诗】皮日休<br>　　帝青石作绿冰姿，曾得金人手自持。拘律树边斋散后，<br>　　提罗花下洗来时。乳麋味断中天觉，麦麨香消大劫知。<br>　　从此共君新顶戴，斜风应不等闲吹。
◎卷.79【夏首病愈因招鲁望】皮日休<br>　　晓入清和尚袷衣，夏阴初合掩双扉。一声拨谷桑柘晚，<br>　　数点舂锄烟雨微。贫养山禽能个瘦，病关芳草就中肥。<br>　　明朝早起非无事，买得莼丝待陆机。
◎卷.80【奉和鲁望新夏东郊闲泛】皮日休<br>　　水物轻明淡似秋，多情才子倚兰舟。碧莎裳下携诗草，<br>　　黄篾楼中挂酒篘。莲叶蘸波初转棹，鱼儿簇饵未谙钩。<br>　　共君莫问当时事，一点沙禽胜五侯。
◎卷.81【奉和鲁望四月十五日道室书事】皮日休<br>　　望朝斋戒是寻常，静启金根第几章。竹叶饮为甘露色，<br>　　莲花鲊作肉芝香。松膏背日凝云磴，丹粉经年染石床。<br>　　剩欲与君终此志，顽仙唯恐鬓成霜。
◎卷.82【奉和鲁望看压新醅】皮日休<br>　　一箦松花细有声，旋将渠碗撇寒清。秦吴只恐篘来近，<br>　　刘项真能酿得平。酒德有神多客颂，醉乡无货没人争。<br>　　五湖烟水郎山月，合向樽前问底名。
◎卷.83【登初阳楼寄怀北平郎中】皮日休<br>　　危楼新制号初阳，白粉青葌射沼光。避酒几浮轻舴艋，<br>　　下棋曾觉睡鸳鸯。投钩列坐围华烛，格簺分朋占靓妆。<br>　　莫怪重登频有恨，二年曾侍旧吴王。
◎卷.84【夏初访鲁望偶题小斋】皮日休<br>　　半里芳阴到陆家，藜床相劝饭胡麻。林间度宿抛棋局，<br>　　壁上经旬挂钓车。野客病时分竹米，邻翁斋日乞藤花。<br>　　踟蹰未放闲人去，半岸纱帩待月华。
◎卷.85【所居首夏，水木尤清，适然有作】皮日休<br>　　病来无事草堂空，昼水休闻十二筒。桂静似逢青眼客，<br>　　松闲如见绿毛翁。潮期暗动庭泉碧，梅信微侵地障红。<br>　　尽日枕书慵起得，被君犹自笑从公。
◎卷.86【重玄寺元达年逾八十好种名药凡所…余奇而访之因题二章】皮日休<br>　　雨涤烟锄伛偻赍，绀牙红甲两三畦。药名却笑桐君少，<br>　　年纪翻嫌竹祖低。白石静敲蒸朮火，清泉闲洗种花泥。<br>　　怪来昨日休持钵，一尺雕胡似掌齐。<br>　　香蔓蒙茏覆昔邪，桂烟杉露湿袈裟。石盆换水捞松叶，<br>　　竹径穿床避笋芽。藜杖移时挑细药，铜瓶尽日灌幽花。<br>　　支公谩道怜神骏，不及今朝种一麻。<br>第六百一十四卷
◎卷.1【怀华阳润卿博士三首】皮日休<br>　　先生一向事虚皇，天市坛西与世忘。环堵养龟看气诀，<br>　　刀圭饵犬试仙方。静探石脑衣裾润，闲炼松脂院落香。<br>　　闻道征贤须有诏，不知何日到良常。<br>　　冥心唯事白英君，不问人间爵与勋。林下醉眠仙鹿见，<br>　　洞中闲话隐芝闻。石床卧苦浑无藓，藤箧开稀恐有云。<br>　　料得虚皇新诏样，青琼板上绿为文。<br>　　凤骨轻来称瘦容，华阳馆主未成翁。数行玉札存心久，<br>　　一掬云浆漱齿空。白石煮多熏屋黑，丹砂埋久染泉红。<br>　　他年欲事先生去，十赉须加陆逸冲。
◎卷.2【鲁望以竹夹膝见寄，因次韵酬谢】皮日休<br>　　圆于玉柱滑于龙，来自衡阳彩翠中。拂润恐飞清夏雨，<br>　　叩虚疑贮碧湘风。大胜书客裁成柬，颇赛谿翁截作筒。<br>　　从此角巾因尔戴，俗人相访若为通。
◎卷.3【夏景无事因怀章来二上人二首】皮日休<br>　　澹景微阴正送梅，幽人逃暑瘿楠杯。水花移得和鱼子，<br>　　山蕨收时带竹胎。啸馆大都偏见月，醉乡终竟不闻雷。<br>　　更无一事唯留客，却被高僧怕不来。<br>　　佳树盘珊枕草堂，此中随分亦闲忙。平铺风簟寻琴谱，<br>　　静扫烟窗著药方。幽鸟见贫留好语，白莲知卧送清香。<br>　　从今有计消闲日，更为支公置一床。
◎卷.4【寄琼州杨舍人】皮日休<br>　　德星芒彩瘴天涯，酒树堪消谪宦嗟。行遇竹王因设奠，<br>　　居逢木客又迁家。清斋净溲桄榔面，远信闲封豆蔻花。<br>　　清切会须归有日，莫贪句漏足丹砂。
◎卷.5【鲁望以轮钩相示，缅怀高致，因作三篇】皮日休<br>　　角柄孤轮细腻轻，翠篷十载伴君行。撚时解转蟾蜍魄，<br>　　抛处能啼络纬声。七里滩波喧一舍，五云溪月静三更。<br>　　牛衣鲋足和蓑睡，谁信人间有利名。<br>　　一线飘然下碧塘，溪翁无语远相望。蓑衣旧去烟披重，<br>　　箬笠新来雨打香。白鸟白莲为梦寐，清风清月是家乡。<br>　　明朝有物充君信，dX酒三瓶寄夜航。<br>　　尽日悠然舴艋轻，小轮声细雨溟溟。三寻丝带桐江烂，<br>　　一寸钩含笠泽腥。用近詹何传钓法，收和范蠡养鱼经。<br>　　孤篷半夜无馀事，应被严滩聒酒醒。
◎卷.6【吴中书事寄汉南裴尚书】皮日休<br>　　万家无事锁兰桡，乡味腥多厌紫虈。水似棋文交度郭，<br>　　柳如行障俨遮桥。青梅蒂重初迎雨，白鸟群高欲避潮。<br>　　唯望旧知怜此意，得为伧鬼也逍遥。
◎卷.7【夏景冲澹偶然作二首】皮日休<br>　　祗隈蒲褥岸乌纱，味道澄怀景便斜。红印寄泉惭郡守，<br>　　青筐与笋愧僧家。茗炉尽日烧松子，书案经时剥瓦花。<br>　　园吏暂栖君莫笑，不妨犹更著南华。<br>　　一室无喧事事幽，还如贞白在高楼。天台画得千回看，<br>　　湖目芳来百度游。无限世机吟处息，几多身计钓前休。<br>　　他年谒帝言何事，请赠刘伶作醉侯。
◎卷.8【送李明府之任海南】皮日休<br>　　五羊城在蜃楼边，墨绶垂腰正少年。山静不应闻屈鸟，<br>　　草深从使翳贪泉。蟹奴晴上临潮槛，燕婢秋随过海船。<br>　　一事与君消远宦，乳蕉花发讼庭前。
◎卷.9【寄题罗浮轩辕先生所居】皮日休<br>　　乱峰四百三十二，欲问征君何处寻。红翠数声瑶室响，<br>　　真檀一炷石楼深。山都遣负沽来酒，樵客容看化后金。<br>　　从此谒师知不远，求官先有葛洪心。
◎卷.10【宿报恩寺水阁】皮日休<br>　　寺锁双峰寂不开，幽人中夜独裴回。池文带月铺金簟，<br>　　莲朵含风动玉杯。往往竹梢摇翡翠，时时杉子掷莓苔。<br>　　可怜此际谁曾见，唯有支公尽看来。
◎卷.11【醉中偶作呈鲁望】皮日休<br>　　谿云涧鸟本吾侪，刚为浮名事事乖。十里寻山为思役，<br>　　五更看月是情差。分将吟咏华双鬓，力以壶觞固百骸。<br>　　争得草堂归卧去，共君同作太常斋。
◎卷.12【寄滑州李副使员外】皮日休<br>　　兵绕临淮数十重，铁衣才子正从公。军前草奏旄头下，<br>　　城上封书箭簳中。围合只应闻晓雁，血腥何处避春风。<br>　　故人勋重金章贵，犹在江湖积剑功。
◎卷.13【伤史拱山人】皮日休<br>　　一缄幽信自襄阳，上报先生去岁亡。山客为医翻贳药，<br>　　野僧因吊却焚香。峰头孤冢为云穴，松下灵筵是石床。<br>　　宗炳死来君又去，终身不复到柴桑。
◎卷.14【吴中言怀寄南海二同年】皮日休<br>　　曲水分飞岁已赊，东南为客各天涯。退公只傍苏劳竹，<br>　　移宴多随末利花。铜鼓夜敲溪上月，布帆晴照海边霞。<br>　　三年谩被鲈鱼累，不得横经侍绛纱。
◎卷.15【奉和鲁望白鸥诗】皮日休<br>　　雪羽褵褷半惹泥，海云深处旧巢迷。池无飞浪争教舞，<br>　　洲少轻沙若遣栖。烟外失群惭雁鹜，波中得志羡凫鹥。<br>　　主人恩重真难遇，莫为心孤忆旧溪。
◎卷.16【奉和鲁望怀杨台文杨鼎文二秀才】皮日休<br>　　羊昙留我昔经春，各以篇章斗五云。宾草每容闲处见，<br>　　击琴多任醉中闻。钓前青翰交加倚，醉后红鱼取次分。<br>　　为说风标曾入梦，上仙初著翠霞裙。
◎卷.17【友人以人参见惠因以诗谢之】皮日休<br>　　神草延年出道家，是谁披露记三桠。开时的定涵云液，<br>　　劚后还应带石花。名士寄来消酒渴，野人煎处撇泉华。<br>　　从今汤剂如相续，不用金山焙上茶。
◎卷.18【伤进士严子重诗】皮日休<br>　　十哭都门榜上尘，盖棺终是五湖人。生前有敌唯丹桂，<br>　　没后无家只白蘋。箬下斩新醒处月，江南依旧咏来春。<br>　　知君精爽应无尽，必在酆都颂帝晨。
◎卷.19【奉和鲁望早秋吴体次韵】皮日休<br>　　书淫传癖穷欲死，譊譊何必频相仍。日干阴藓厚堪剥，<br>　　藤把欹松牢似绳。捣药香侵白袷袖，穿云润破乌纱棱。<br>　　安得瑶池饮残酒，半醉骑下垂天鹏。
◎卷.20【奉和鲁望秋赋有期次韵】皮日休<br>　　十载江湖尽是闲，客儿诗句满人间。郡侯闻誉亲邀得，<br>　　乡老知名不放还。应带瓦花经汴水，更携云实出包山。<br>　　太微宫里环冈树，无限瑶枝待尔攀。
◎卷.21【奉和鲁望病中秋怀次韵】皮日休<br>　　贫病于君亦太兼，才高应亦被天嫌。因分鹤料家资减，<br>　　为置僧餐口数添。静里改诗空凭几，寒中注易不开帘。<br>　　清词一一侵真宰，甘取穷愁不用占。
◎卷.22【新秋即事三首】皮日休<br>　　痴号多于顾恺之，更无馀事可从知。酒坊吏到常先见，<br>　　鹤料符来每探支。凉后每谋清月社，晚来专赴白莲期。<br>　　共君无事堪相贺，又到金齑玉鲙时。<br>　　堪笑高阳病酒徒，幅巾潇洒在东吴。秋期净扫云根瘦，<br>　　山信回缄乳管粗。白月半窗抄朮序，清泉一器授芝图。<br>　　乞求待得西风起，尽挽烟帆入太湖。<br>　　露槿风杉满曲除，高秋无事似云庐。醉多已任家人厌，<br>　　病久还甘吏道疏。青桂巾箱时寄药，白纶卧具半抛书。<br>　　君卿唇舌非吾事，且向江南问鳆鱼。
◎卷.23【南阳润卿将归雷平因而有赠】皮日休<br>　　借问山中许道士，此回归去复何如。竹屏风扇抄遗事，<br>　　柘步舆竿系隐书。绛树实多分紫鹿，丹沙泉浅种红鱼。<br>　　东卿旄节看看至，静启茅斋慎扫除。
◎卷.24【访寂上人不遇】皮日休<br>　　何处寻云暂废禅，客来还寄草堂眠。桂寒自落翻经案，<br>　　石冷空消洗钵泉。炉里尚飘残玉篆，龛中仍锁小金仙。<br>　　须将二百签回去，得得支公恐隔年。
◎卷.25【顾道士亡弟子以束帛乞铭于余鲁望因赋戏赠日休奉和】皮日休<br>　　师去东华却炼形，门人求我志金庭。大椿枯后新为记，<br>　　仙鹤亡来始有铭。琼板欲刊知不朽，冰纨将受恐通灵。<br>　　君才莫叹无兹分，合注神玄剑解经。
◎卷.26【秋夕文宴得遥字】皮日休<br>　　啼螀衰叶共萧萧，文宴无喧夜转遥。高韵最宜题雪赞，<br>　　逸才偏称和云谣。风吹翠蜡应难刻，月照清香太易消。<br>　　无限玄言一杯酒，可能容得盖宽饶。
◎卷.27【南阳广文欲于荆襄卜居因而有赠】皮日休<br>　　地脉从来是福乡，广文高致更无双。青精饭熟云侵灶，<br>　　白dk裘成雪溅窗。度日竹书千万字，经冬朮煎两三缸。<br>　　鲈鱼自是君家味，莫背松江忆汉江。
◎卷.28【寄毗陵魏处士朴】皮日休<br>　　文籍先生不肯官，絮巾冲雪把鱼竿。一堆方册为侯印，<br>　　三级幽岩是将坛。醉少最因吟月冷，瘦多偏为卧云寒。<br>　　兔皮衾暖篷舟稳，欲共谁游七里滩。
◎卷.29【初冬偶作寄南阳润卿】皮日休<br>　　寓居无事入清冬，虽设樽罍酒半空。白菊为霜翻带紫，<br>　　苍苔因雨却成红。迎潮预遣收鱼笱，防雪先教盖鹤笼。<br>　　唯待支硎最寒夜，共君披氅访林公。
◎卷.30【冬晓章上人院】皮日休<br>　　山堂冬晓寂无闻，一句清言忆领军。琥珀珠黏行处雪，<br>　　棕榈帚扫卧来云。松扉欲启如鸣鹤，石鼎初煎若聚蚊。<br>　　不是恋师终去晚，陆机茸内足毛群。
◎卷.31【寄题镜岩周尊师所居】皮日休<br>　　八十馀年住镜岩，鹿皮巾下雪髟髟。床寒不奈云萦枕，<br>　　经润何妨雨滴函。饮涧猿回窥绝洞，缘梯人歇倚危杉。<br>　　如何计吏穷于鸟，欲望仙都举一帆。
◎卷.32【寒夜文宴得泉字】皮日休<br>　　分明竞襞七香笺，王朗风姿尽列仙。盈箧共开华顶药，<br>　　满瓶同坼惠山泉。蟹因霜重金膏溢，橘为风多玉脑鲜。<br>　　吟罢不知诗首数，隔林明月过中天。
◎卷.33【庚寅岁十一月新罗弘惠上人与本国同书请日休…以诗送之】皮日休<br>　　三十麻衣弄渚禽，岂知名字彻鸡林。勒铭虽即多遗草，<br>　　越海还能抵万金。鲸鬣晓掀峰正烧，鳌睛夜没岛还阴，<br>　　二千馀字终天别，东望辰韩泪洒襟。
◎卷.34【送润卿博士还华阳】皮日休<br>　　雪打篷舟离酒旗，华阳居士半酣归。逍遥只恐逢雪将，<br>　　恬淡真应降月妃。仙市鹿胎如锦嫩，阴宫燕肉似酥肥。<br>　　公车草合蒲轮坏，争不教他白日飞。
◎卷.35【寒日书斋即事三首】皮日休<br>　　参佐三间似草堂，恬然无事可成忙。移时寂历烧松子，<br>　　尽日殷勤拂乳床。将近道斋先衣褐，欲清诗思更焚香。<br>　　空庭好待中宵月，独礼星辰学步罡。<br>　　不知何事有生涯，皮褐亲裁学道家。深夜数瓯唯柏叶，<br>　　清晨一器是云华。盆池有鹭窥蘋沫，石版无人扫桂花。<br>　　江汉欲归应未得，夜来频梦赤城霞。<br>　　方朔家贫未有车，肯从荣利舍樵渔。从公未怪多侵酒，<br>　　见客唯求转借书。暂听松风生意足，偶看溪月世情疏。<br>　　如钩得贵非吾事，合向烟波为五鱼。
◎卷.36【腊后送内大德从勖游天台】皮日休<br>　　讲散重云下九天，大君恩赐许随缘。霜中一钵无辞乞，<br>　　湖上孤舟不废禅。梦入琼楼寒有月，行过石树冻无烟。<br>　　他时瓜镜知何用，吴越风光满御筵。
◎卷.37【寄题玉霄峰叶涵象尊师所居】皮日休<br>　　青冥向上玉霄峰，元始先生戴紫蓉。晓案琼文光洞壑，<br>　　夜坛香气惹杉松。闲迎仙客来为鹤，静噀灵符去是龙。<br>　　子细扪心无偃骨，欲随师去肯相容。
◎卷.38【奉和鲁望寄南阳广文次韵】皮日休<br>　　春彩融融释冻塘，日精闲咽坐岩房。琼函静启从猿觑，<br>　　金液初开与鹤尝。八会旧文多搭写，七真遗语剩思量。<br>　　不知梦到为何处，红药满山烟月香。
◎卷.39【题支山南峰僧】皮日休<br>　　云侵坏衲重隈肩，不下南峰不记年。池里群鱼曾受戒，<br>　　林间孤鹤欲参禅。鸡头竹上开危径，鸭脚花中擿废泉。<br>　　无限吴都堪赏事，何如来此看师眠。
◎卷.40【送董少卿游茅山】皮日休<br>　　名卿风度足杓斜，一舸闲寻二许家。天影晓通金井水，<br>　　山灵深护玉门沙。空坛礼后销香母，阴洞缘时触乳花。<br>　　尽待于公作廷尉，不须从此便餐霞。
◎卷.41【酬鲁望见迎绿罽次韵】皮日休<br>　　轻裁鸭绿任金刀，不怕西风断野蒿。酬赠既无青玉案，<br>　　纤华犹欠赤霜袍。烟披怪石难同逸，竹映仙禽未胜高。<br>　　成后料君无别事，只应酣饮咏离骚。
◎卷.42【寄怀南阳润卿】皮日休<br>　　鹿门山下捕鱼郎，今向江南作渴羌。无事只陪看藕样，<br>　　有钱唯欲买湖光。醉来浑忘移花处，病起空闻焙药香。<br>　　何事对君犹有愧，一篷冲雪返华阳。
◎卷.43【鲁望悯承吉之孤为诗序邀予属和欲用予道振其孤…良友】皮日休<br>　　先生清骨葬烟霞，业破孤存孰为嗟。几箧诗编分贵位，<br>　　一林石笋散豪家。儿过旧宅啼枫影，姬绕荒田泣稗花。<br>　　唯我共君堪便戒，莫将文誉作生涯。
◎卷.44【寄润卿博士】皮日休<br>　　高眠可为要玄纁，鹊尾金炉一世焚。尘外乡人为许掾，<br>　　山中地主是茅君。将收芝菌唯防雪，欲晒图书不奈云。<br>　　若使华阳终卧去，汉家封禅用谁文。
◎卷.45【奉和鲁望白菊】皮日休<br>　　已过重阳半月天，琅华千点照寒烟。蕊香亦似浮金靥，<br>　　花样还如镂玉钱。玩影冯妃堪比艳，炼形萧史好争妍。<br>　　无由擿向牙箱里，飞上方诸赠列仙。
◎卷.46【华亭鹤闻之旧矣及来吴中以钱半千得一只养之…请垂见和】皮日休<br>　　池上低摧病不行，谁教仙魄反层城。阴苔尚有前朝迹，<br>　　皎月新无昨夜声。菰米正残三日料，筠笼休碍九霄程。<br>　　不知此恨何时尽，遇著云泉即怆情。
◎卷.47【伤开元观顾道士】皮日休<br>　　协晨宫上启金扉，诏使先生坐蜕归。鹤有一声应是哭，<br>　　丹无馀粒恐潜飞。烟凄玉笥封云篆，月惨琪花葬羽衣。<br>　　肠断雷平旧游处，五芝无影草微微。
◎卷.48【醉中即席赠润卿博士】皮日休<br>　　适越游吴一散仙，银瓶玉柄两翛然。茅山顶上携书簏，<br>　　笠泽心中漾酒船。桐木布温吟倦后，桃花饭熟醉醒前。<br>　　谢安四十馀方起，犹自高闲得数年。
◎卷.49【偶留羊振文先辈及一二文友小饮日休以眼病…因成四韵】皮日休<br>　　谢庄初起恰花晴，强侍红筵不避觥。久断杯盂华盖喜，<br>　　忽闻歌吹谷神惊。褵褷正重新开柳，呫嗫难通乍啭莺。<br>　　犹有僧虔多蜜炬，不辞相伴到天明。
◎卷.50【奉送浙东德师侍御罢府西归】皮日休<br>　　建安才子太微仙，暂上金台许二年。形影欲归温室树，<br>　　梦魂犹傍越溪莲。空将海月为京信，尚使樵风送酒船。<br>　　从此受恩知有处，免为伧鬼恨吴天。
◎卷.51【送羊振文先辈往桂阳归觐】皮日休<br>　　桂阳新命下彤墀，彩服行当欲雪时。登第已闻传祢赋，<br>　　问安犹听讲韩诗。竹人临水迎符节，风母穿云避信旗。<br>　　无限湘中悼骚恨，凭君此去谢江蓠。
◎卷.52【褚家林亭】皮日休<br>　　广亭遥对旧娃宫，竹岛萝溪委曲通。茂苑楼台低槛外，<br>　　太湖鱼鸟彻池中。萧疏桂影移茶具，狼藉蘋花上钓筒。<br>　　争得共君来此住，便披鹤氅对清风。
◎卷.53【送圆载上人归日本国】皮日休<br>　　讲殿谈馀著赐衣，椰帆却返旧禅扉。贝多纸上经文动，<br>　　如意瓶中佛爪飞。飓母影边持戒宿，波神宫里受斋归。<br>　　家山到日将何入，白象新秋十二围。
◎卷.54【重送】皮日休<br>　　云涛万里最东头，射马台深玉署秋。无限属城为裸国，<br>　　几多分界是亶州。取经海底开龙藏，诵咒空中散蜃楼。<br>　　不奈此时贫且病，乘桴直欲伴师游。
◎卷.55【润卿遗青z3饭兼之一绝，聊用答谢】皮日休<br>　　传得三元z3饭名，大宛闻说有仙卿。分泉过屋舂青稻，<br>　　拂雾彯衣折紫茎，蒸处不教双鹤见，服来唯怕五云生。<br>　　草堂空坐无饥色，时把金津漱一声。
◎卷.9【鸳鸯二首】皮日休<br>　　双丝绢上为新样，连理枝头是故园。翠浪万回同过影，<br>　　玉沙千处共栖痕。若非足恨佳人魄，即是多情年少魂。<br>　　应念孤飞争别宿，芦花萧瑟雨黄昏。<br>　　钿鎞雕镂费深功，舞妓衣边绣莫穷。无日不来湘渚上，<br>　　有时还在镜湖中。烟浓共拂芭蕉雨，浪细双游菡萏风。<br>　　应笑豪家鹦鹉伴，年年徒被锁金笼。<br>第六百一十五卷
◎卷.1【伤小女】皮日休<br>　　一岁犹未满，九泉何太深。唯馀卷书草，相对共伤心。
◎卷.2【秋江晓望】皮日休<br>　　万顷湖天碧，一星飞鹭白。此时放怀望，不厌为浮客。
◎卷.3【闲夜酒醒】皮日休<br>　　醒来山月高，孤枕群书里。酒渴漫思茶，山童呼不起。
◎卷.4【和鲁望风人诗三首】皮日休<br>　　刻石书离恨，因成别后悲。莫言春茧薄，犹有万重思。<br>　　镂出容刀饰，亲逢巧笑难。日中骚客佩，争奈即阑干。<br>　　江上秋声起，从来浪得名。逆风犹挂席，若不会凡情。
◎卷.5【古函关】皮日休<br>　　破落古关城，犹能扼帝京。今朝行客过，不待晓鸡鸣。
◎卷.6【聪明泉】皮日休<br>　　一勺如琼液，将愚拟望贤。欲知心不变，还似饮贪泉。
◎卷.7【史处士】皮日休<br>　　山期须早赴，世累莫迟留。忽遇狂风起，闲心不自由。
◎卷.8【芳草渡】皮日休<br>　　溪南越乡音，古柳渡江深。日晚无来客，闲船系绿阴。
◎卷.9【古宫词三首】皮日休<br>　　楼殿倚明月，参差如乱峰。宫花半夜发，不待景阳钟。<br>　　闲骑小步马，独绕万年枝。尽日看花足，君王自不知。<br>　　玉枕寐不足，宫花空触檐。梁间燕不睡，应怪夜明帘。
◎卷.10【春日陪崔谏议樱桃园宴】皮日休<br>　　万树香飘水麝风，蜡熏花雪尽成红。<br>　　夜深欢态状不得，醉客图开明月中。
◎卷.11【松江早春】皮日休<br>　　松陵清净雪消初，见底新安恐未如。<br>　　稳凭船舷无一事，分明数得鲙残鱼。
◎卷.12【女坟湖（即吴王葬女之所）】皮日休<br>　　万贵千奢已寂寥，可怜幽愤为谁娇。<br>　　须知韩重相思骨，直在芙蓉向下消。
◎卷.13【泰伯庙】皮日休<br>　　一庙争祠两让君，几千年后转清芬。<br>　　当时尽解称高义，谁敢教他莽卓闻。
◎卷.14【宿木兰院】皮日休<br>　　木兰院里双栖鹤，长被金钲聒不眠。<br>　　今夜宿来还似尔，到明无计梦云泉。
◎卷.15【重题蔷薇】皮日休<br>　　浓似猩猩初染素，轻如燕燕欲凌空。<br>　　可怜细丽难胜日，照得深红作浅红。
◎卷.16【春夕酒醒】皮日休<br>　　四弦才罢醉蛮奴，醽醁馀香在翠炉。<br>　　夜半醒来红蜡短，一枝寒泪作珊瑚。
◎卷.17【青门闲泛】皮日休<br>　　青翰虚徐夏思清，愁烟漠漠荇花平。<br>　　醉来欲把田田叶，尽裹当时醒酒鲭。
◎卷.18【木兰后池三咏·重台莲花】皮日休<br>　　欹红婑媠力难任，每叶头边半米金。<br>　　可得教他水妃见，两重元是一重心。
◎卷.19【木兰后池三咏·浮萍】皮日休<br>　　嫩似金脂飏似烟，多情浑欲拥红莲。<br>　　明朝拟附南风信，寄与湘妃作翠钿。
◎卷.20【木兰后池三咏·白莲】皮日休<br>　　但恐醍醐难并洁，只应薝卜可齐香。<br>　　半垂金粉知何似，静婉临溪照额黄。
◎卷.21【重题后池】皮日休<br>　　细雨阑珊眠鹭觉，钿波悠漾并鸳娇。<br>　　适来会得荆王意，只为莲茎重细腰。
◎卷.22【庭中初植松桂，鲁望偶题，奉和次韵】皮日休<br>　　毵毵绿发垂轻露，猎猎丹华动细风。<br>　　恰似青童君欲会，俨然相向立庭中。
◎卷.23【鲁望戏题书印囊奉和次韵】皮日休<br>　　金篆方圆一寸馀，可怜银艾未思渠。<br>　　不知夫子将心印，印破人间万卷书。
◎卷.24【馆娃宫怀古五绝】皮日休<br>　　绮閤飘香下太湖，乱兵侵晓上姑苏。<br>　　越王大有堪羞处，只把西施赚得吴。<br>　　郑妲无言下玉墀，夜来飞箭满罘罳。<br>　　越王定指高台笑，却见当时金镂楣。<br>　　半夜娃宫作战场，血腥犹杂宴时香。<br>　　西施不及烧残蜡，犹为君王泣数行。<br>　　素袜虽遮未掩羞，越兵犹怕伍员头。<br>　　吴王恨魄今如在，只合西施濑上游。<br>　　响屟廊中金玉步，采蘋山上绮罗身。<br>　　不知水葬今何处，溪月弯弯欲效颦。
◎卷.25【虎丘寺西小溪闲泛三绝】皮日休<br>　　鼓子花明白石岸，桃枝竹覆翠岚溪。<br>　　分明似对天台洞，应厌顽仙不肯迷。<br>　　绝壑只怜白羽傲，穷溪唯觉锦鳞痴。<br>　　更深尚有通樵处，或是秦人未可知。<br>　　高下不惊红翡翠，浅深还碍白蔷薇。<br>　　船头系个松根上，欲待逢仙不拟归。
◎卷.26【天竺寺八月十五日夜桂子】皮日休<br>　　玉颗珊珊下月轮，殿前拾得露华新。<br>　　至今不会天中事，应是嫦娥掷与人。
◎卷.27【钓侣二章】皮日休<br>　　趁眠无事避风涛，一斗霜鳞换浊醪。<br>　　惊怪儿童呼不得，尽冲烟雨漉车螯。<br>　　严陵滩势似云崩，钓具归来放石层。<br>　　烟浪溅篷寒不睡，更将枯蚌点渔灯。
◎卷.28【寄同年韦校书】皮日休<br>　　二年疏放饱江潭，水物山容尽足耽。<br>　　唯有故人怜未替，欲封干鲙寄终南。
◎卷.29【初冬偶作】皮日休<br>　　豹皮茵下百馀钱，刘堕闲沽尽醉眠。<br>　　酒病校来无一事，鹤亡松老似经年。
◎卷.30【醉中寄鲁望一壶并一绝】皮日休<br>　　门巷寥寥空紫苔，先生应渴解酲杯。<br>　　醉中不得亲相倚，故遣青州从事来。
◎卷.31【更次来韵寄鲁望】皮日休<br>　　萧萧红叶掷苍苔，玄晏先生欠一杯。<br>　　从此问君还酒债，颜延之送几钱来。
◎卷.32【重玄寺双矮桧】皮日休<br>　　扑地枝回是翠钿，碧丝笼细不成烟。<br>　　应如天竺难陀寺，一对狻猊相枕眠。
◎卷.33【奉酬鲁望醉中戏赠】皮日休<br>　　秦吴风俗昔难同，唯有才情事事通。<br>　　刚恋水云归不得，前身应是太湖公。
◎卷.34【皋桥】皮日休<br>　　皋桥依旧绿杨中，闾里犹生隐士风。<br>　　唯我到来居上馆，不知何道胜梁鸿。
◎卷.35【军事院霜菊盛开，因书一绝寄上谏议】皮日休<br>　　金华千点晓霜凝，独对壶觞又不能。<br>　　已过重阳三十日，至今犹自待王弘。
◎卷.36【悼鹤】皮日休<br>　　莫怪朝来泪满衣，坠毛犹傍水花飞。<br>　　辽东旧事今千古，却向人间葬令威。
◎卷.37【醉中先起李縠戏赠走笔奉酬】皮日休<br>　　麝烟苒苒生银兔，蜡泪涟涟滴绣闺。<br>　　舞袖莫欺先醉去，醒来还解验金泥。
◎卷.38【奉和鲁望招润卿博士辞以道侣将至之作】皮日休<br>　　瘿木樽前地胏图，为君偏辍俗功夫。<br>　　灵真散尽光来此，莫恋安妃在后无。
◎卷.39【奉和再招（一作文燕招润卿）】皮日休<br>　　飙御已应归杳眇，博山犹自对氛氲。<br>　　不知入夜能来否，红蜡先教刻五分。
◎卷.40【酒病偶作】皮日休<br>　　郁林步障昼遮明，一炷浓香养病酲。<br>　　何事晚来还欲饮，隔墙闻卖蛤蜊声。
◎卷.41【润卿鲁望寒夜见访，各惜其志，遂成一绝】皮日休<br>　　世外为交不是亲，醉吟俱岸白纶巾。<br>　　清风月白更三点，未放华阳鹤上人。
◎卷.42【奉和鲁望玩金鸂鶒戏赠】皮日休<br>　　镂羽雕毛迥出群，温黁飘出麝脐熏。<br>　　夜来曾吐红茵畔，犹似溪边睡不闻。
◎卷.43【友人许惠酒以诗征之】皮日休<br>　　野客萧然访我家，霜威白菊两三花。<br>　　子山病起无馀事，只望蒲台酒一车。
◎卷.44【寒夜文宴润卿有期不至】皮日休<br>　　草堂虚洒待高真，不意清斋避世尘。<br>　　料得焚香无别事，存心应降月夫人。
◎卷.45【汴河怀古二首】皮日休<br>　　万艘龙舸绿丝间，载到扬州尽不还。<br>　　应是天教开汴水，一千馀里地无山。<br>　　尽道隋亡为此河，至今千里赖通波。<br>　　若无水殿龙舟事，共禹论功不较多。
◎卷.46【寄题天台国清寺齐梁体】皮日休<br>　　十里松门国清路，饭猿台上菩提树。<br>　　怪来烟雨落晴天，元是海风吹瀑布。
◎卷.47【咏蟹】皮日休<br>　　未游沧海早知名，有骨还从肉上生。<br>　　莫道无心畏雷电，海龙王处也横行。
◎卷.48【金钱花】皮日休<br>　　阴阳为炭地为炉，铸出金钱不用模。<br>　　莫向人间逞颜色，不知还解济贫无。
◎卷.49【惠山听松庵】皮日休<br>　　千叶莲花旧有香，半山金刹照方塘。<br>　　殿前日暮高风起，松子声声打石床。<br>第六百一十六卷
◎卷.1【苦雨杂言寄鲁望】皮日休<br>　　吴中十日涔涔雨，歊蒸庳下豪家苦。可怜临顿陆先生，<br>　　独自翛然守环堵。儿饥仆病漏空厨，无人肯典破衣裾。<br>　　eQ蠃时时上几案，蛙黾往往跳琴书。桃花米斗半百钱，<br>　　枯荒湿坏炊不然。两床苮席一素几，仰卧高声吟太玄。<br>　　知君志气如铁石，瓯冶虽神销不得。乃知苦雨不复侵，<br>　　枉费毕星无限力。鹿门人作州从事，周章似鼠唯知醉。<br>　　府金廪粟虚请来，忆著先生便知愧。愧多馈少真徒然，<br>　　相见唯知携酒钱。豪华满眼语不信，不如直上天公笺。<br>　　天公笺，方修次，且榜鸣篷来一醉。
◎卷.2【奉和鲁望齐梁怨别次韵】皮日休<br>　　芙蓉泣恨红铅落，一朵别时烟似幕。<br>　　鸳鸯刚解恼离心，夜夜飞来棹边泊。
◎卷.3【奉和鲁望晓起回文】皮日休<br>　　孤烟晓起初原曲，碎树微分半浪中。湖后钓筒移夜雨，<br>　　竹傍眠几侧晨风。图梅带润轻沾墨，画藓经蒸半失红。<br>　　无事有杯持永日，共君惟好隐墙东。
◎卷.4【奉酬鲁望夏日四声四首·平声】皮日休<br>　　塘平芙蓉低，庭闲梧桐高。清烟埋阳乌，蓝空含秋毫。<br>　　冠倾慵移簪，杯干将餔糟。翛然非随时，夫君真吾曹。
◎卷.5【奉酬鲁望夏日四声四首·平上声】皮日休<br>　　沟渠通疏荷，浦屿隐浅筱。舟闲攒轻蘋，桨动起静鸟。<br>　　阴稀馀桑闲，缕尽晚茧小。吾徒当斯时，此道可以了。
◎卷.6【奉酬鲁望夏日四声四首·平去声】皮日休<br>　　怡神时高吟，快意乍四顾。村深啼愁鹃，浪霁醒睡鹭。<br>　　书疲行终朝，罩困卧至暮。吁嗟当今交，暂贵便异路。
◎卷.7【奉酬鲁望夏日四声四首·平入声】皮日休<br>　　先生何违时，一室习寂历。松声将飘堂，岳色欲压席。<br>　　弹琴奔玄云，劚药折白石。如教题君诗，若得札玉册。
◎卷.8【苦雨中又作四声诗寄鲁望·平声】皮日休<br>　　涔涔将经旬，昏昏空迷天。鸬鹚成群嬉，芙蓉相偎眠。<br>　　鱼通蓑衣城，帆过菱花田。秋收吾无望，悲之真徒然。
◎卷.9【苦雨中又作四声诗寄鲁望·平上声】皮日休<br>　　河平州桥危，垒晚水鸟上。冲崖搜松根，点沼写芡响。<br>　　舟轻通萦纡，栈堕阻指掌。携桡将寻君，渚满坐可往。
◎卷.10【苦雨中又作四声诗寄鲁望·平去声】皮日休<br>　　狂霖昏悲吟，瘦桂对病卧。檐虚能彯斜，舍蠹易漏破。<br>　　宵愁将琴攻，昼闷用睡过。堆书仍倾觞，富贵未换个。
◎卷.11【苦雨中又作四声诗寄鲁望·平入声】皮日休<br>　　羁栖愁霖中，缺宅屋木恶。荷倾还惊鱼，竹滴复触鹤。<br>　　闲僧千声琴，宿客一笈药。悠然思夫君，忽忆蜡屐著。
◎卷.12【奉和鲁望叠韵双声二首·叠韵山中吟】皮日休<br>　　穿烟泉潺湲，触竹犊觳觫。荒篁香墙匡，熟鹿伏屋曲。
◎卷.13【奉和鲁望叠韵双声二首·双声溪上思】皮日休<br>　　疏杉低通滩，冷鹭立乱浪。草彩欲夷犹，云容空淡荡。
◎卷.14【奉和鲁望叠韵吴宫词二首】皮日休<br>　　侵深寻嶔岑，势厉卫睥睨。荒王将乡亡，细丽蔽袂逝。<br>　　枍栺替制曳，康庄伤荒凉。主虏部伍苦，嫱亡房廊香。
◎卷.15【奉和鲁望闲居杂题五首·晚秋吟（以题十五字离合）】皮日休<br>　　东皋烟雨归耕日，免去玄冠手刈禾。<br>　　火满酒炉诗在口，今人无计奈侬何。
◎卷.16【奉和鲁望闲居杂题五首·好诗景】皮日休<br>　　青盘香露倾荷女，子墨风流更不言。<br>　　寺寺云萝堪度日，京尘到死扑侯门。
◎卷.17【奉和鲁望闲居杂题五首·醒闻桧】皮日休<br>　　解洗馀酲晨半酉，星星仙吹起云门。<br>　　耳根无厌听佳木，会尽山中寂静源。
◎卷.18【奉和鲁望闲居杂题五首·寺钟暝】皮日休<br>　　百缘斗薮无尘土，寸地章煌欲布金。<br>　　重击蒲牢唅山日，冥冥烟树睹栖禽。
◎卷.19【奉和鲁望闲居杂题五首·砌思步】皮日休<br>　　襹襹古薜绷危石，切切阴螀应晚田。<br>　　心事万端何处止，少夷峰下旧云泉。
◎卷.20【奉和鲁望药名离合夏月即事三首】皮日休<br>　　季春人病抛芳杜，仲夏溪波绕坏垣。<br>　　衣典浊醪身倚桂，心中无事到云昏。<br>　　数曲急溪冲细竹，叶舟来往尽能通。<br>　　草香石冷无辞远，志在天台一遇中。<br>　　桂叶似茸含露紫，葛花如绶蘸溪黄。<br>　　连云更入幽深地，骨录闲携相猎郎。
◎卷.21【怀锡山药名离合二首】皮日休<br>　　暗窦养泉容决决，明园护桂放亭亭。<br>　　历山居处当天半，夏里松风尽足听。<br>　　晓景半和山气白，薇香清净杂纤云。<br>　　实头自是眠平石，脑侧空林看虎群。
◎卷.22【怀鹿门县名离合二首】皮日休<br>　　山瘦更培秋后桂，溪澄闲数晚来鱼。<br>　　台前过雁盈千百，泉石无情不寄书。<br>　　十里松萝阴乱石，门前幽事雨来新。<br>　　野霜浓处怜残菊，潭上花开不见人。
◎卷.23【奉和鲁望寒日古人名一绝】皮日休<br>　　北顾欢游悲沈宋，南徐陵寝叹齐梁。<br>　　水边韶景无穷柳，寒被江淹一半黄。
◎卷.24【胥口即事六言二首】皮日休<br>　　波光杳杳不极，霁景澹澹初斜。黑蛱蝶粘莲蕊，<br>　　红蜻蜓袅菱花。鸳鸯一处两处，舴艋三家五家。<br>　　会把酒船偎荻，共君作个生涯。<br>　　拂钓清风细丽，飘蓑暑雨霏微。湖云欲散未散，<br>　　屿鸟将飞不飞。换酒帩头把看，载莲艇子撑归。<br>　　斯人到死还乐，谁道刚须用机？
◎卷.25【夜会问答十】皮日休<br>　　寒夜清，帘外迢迢星斗明。况有萧闲洞中客，<br>　　吟为紫凤呼凰声。<br>　　瘿木杯，杉赘楠瘤刳得来。莫怪家人畔边笑，<br>　　渠心只爱黄金罍。<br>　　落霞琴，寥寥山水扬清音。玉皇仙驭碧云远，<br>　　空使松风终日吟。<br>　　莲花烛，亭亭嫩蕊生红玉。不知含泪怨何人，<br>　　欲问无由得心曲。<br>　　金火障，红兽飞来射罗幌。夜来斜展掩深炉，<br>　　半睡芙蓉香荡漾。<br>　　忆山月，前溪后溪清复绝。看看又及桂花时，<br>　　空寄子规啼处血。<br>　　锦鲸荐，碧香红腻承君宴。几度闲眠却觉来，<br>　　彩鳞飞出云涛面。<br>　　怀溪云，漠漠闲笼鸥鹭群。有时日暮碧将合，<br>　　还被鱼舟来触分。<br>　　霜中笛，落梅一曲瑶华滴。不知青女是何人，<br>　　三奏未终头已白。<br>　　月下桥，风外拂残衰柳条。倚栏杆处独自立，<br>　　青翰何人吹玉箫？<br>第六百一十七卷
◎卷.1【读襄阳耆旧传，因作诗五百言寄皮袭美】陆龟蒙<br>　　汉皋古来雄，山水天下秀。高当轸翼分，化作英髦囿。<br>　　暴秦之前人，灰灭不可究。自从宋生贤，特立冠耆旧。<br>　　离骚既日月，九辩即列宿。卓哉悲秋辞，合在风雅右。<br>　　庞公乐幽隐，辟聘无所就。只爱鹿门泉，泠泠倚岩漱。<br>　　孔明卧龙者，潜伏躬耕耨。忽遭玄德云，遂起鳞角斗。<br>　　三胡节皆峻，二习名亦茂。其馀文武家，相望如斥堠。<br>　　缅思齐梁降，寂寞寡清胄。凝融为漪澜，复结作莹琇。<br>　　不知粹和气，有得方大受。将生皮夫子，上帝可其奏。<br>　　并包数公才，用以殿厥后。尝闻儿童岁，嬉戏陈俎豆。<br>　　积渐开词源，一派分万溜。先崇丘旦室，大惧隳结构。<br>　　次补荀孟垣，所贵亡罅漏。仰瞻三皇道，虮虱在宇宙。<br>　　却视五霸图，股掌弄孩幼。或能醢髋髀，或与翼雏鷇。<br>　　或喜掉直舌，或乐斩邪脰。或耨鉏翳荟，或整理错谬。<br>　　或如百千骑，合沓原野狩。又如晓江平，风死波不皱。<br>　　幽埋力须掘，遗落赀必购。乃于文学中，十倍猗顿富。<br>　　囊乏向咸镐，马重迟步骤。专场射策时，缚虎当羿彀。<br>　　归来把通籍，且作高堂寿。未足逞戈矛，谁云被文绣。<br>　　从知偶东下，帆影拂吴岫。物象悉摧藏，精灵畏雕镂。<br>　　伊余抱沈疾，憔悴守圭窦。方推洪范畴，更念大玄首。<br>　　陈诗采风俗，学古穷篆籀。朝朝贳薪米，往往逢责诟。<br>　　既被邻里轻，亦为妻子陋。持冠适瓯越，敢怨不得售。<br>　　窘若晒沙鱼，悲如哭霜狖。唯君枉车辙，以逐海上臭。<br>　　披襟两相对，半夜忽白昼。执热濯清风，忘忧饮醇酎。<br>　　驱为文翰侣，驽皂参骥厩。有时谐宫商，自喜真邂逅。<br>　　道孤情易苦，语直诗还瘦。藻匠如见酬，终身致怀袖。
◎卷.2【袭美先辈以龟蒙所献五百言既蒙见和复示荣唱…用伸酬谢】陆龟蒙<br>　　洪范分九畴，转成天下规。河图孕八卦，焕作玄中奇。<br>　　先开否臧源，次筑经纬基。粤若鲁圣出，正当周德衰。<br>　　越疆必载质，历国将扶危。诸侯恣崛强，王室方陵迟。<br>　　歌凤时不偶，获麟心益悲。始嗟吾道穷，竟使空言垂。<br>　　首赞五十易，又删三百诗。遂令篇籍光，可并日月姿。<br>　　向非笔削功，未必无瑕疵。迨至夫子没，微言散如枝。<br>　　所宗既不同，所得亦异宜。名法在深刻，虚玄至希夷。<br>　　自从战伐来，一派纵横驰。寒谷生艳木，沸潭结流澌。<br>　　惊奔失壮士，好恶随纤儿。嬴氏并六合，势尊丞相斯。<br>　　加于挟书律，尽取坑焚之。南勒会稽颂，北恢胡亥阺。<br>　　犹怀遍巡狩，不暇亲维持。及汉文景后，鸿生方dr摫。<br>　　簸扬尧舜风，反作三代吹。飘飖四百载，左右为藩篱。<br>　　邺下曹父子，猎贤甚熊罴。发论若霞驳，裁诗如锦摛。<br>　　徐王应刘辈，头角咸相衰。或有妙绝赏，或为独步推。<br>　　或许润色美，或嫌诋诃痴。倏以中利病，且非混醇醨。<br>　　雅当乎魏文，丽矣哉陈思。不肯少选妄，恐贻后世嗤。<br>　　吾祖仗才力，革车蒙虎皮。手持一白旄，直向文场麾。<br>　　轻若脱钳釱，豁如抽扊扅。精钢不足利，騕褭何劳追。<br>　　大可罩山岳，微堪析毫厘。十体免负赘，百家咸起痿。<br>　　争入鬼神奥，不容天地私。一篇迈华藻，万古无孑遗。<br>　　刻鹄尚未已，雕龙奋而为。刘生吐英辩，上下穷高卑。<br>　　下臻宋与齐，上指轩从羲。岂但标八索，殆将包两仪。<br>　　人谣洞野老，骚怨明湘累。立本以致诘，驱宏来抵隵。<br>　　清如朔雪严，缓若春烟羸。或欲开户牖，或将饰缨緌。<br>　　虽非倚天剑，亦是囊中锥。皆由内史意，致得东莞词。<br>　　梁元尽索虏，后主终亡隋。哀音但浮脆，岂望分雄雌。<br>　　吾唐揖让初，陛列森咎夔。作颂媲吉甫，直言过祖伊。<br>　　明皇践中日，墨客肩参差。岳净秀擢削，海寒光陆离。<br>　　皆能取穴凤，尽拟乘云螭。迩来二十祀，俊造相追随。<br>　　余生落其下，亦值文明时。少小不好弄，逡巡奉弓箕。<br>　　虽然苦贫贱，未省亲嚅ev。秋倚抱风桂，晓烹承露葵。<br>　　穷年只败袍，积日无晨炊。远访卖药客，闲寻捕鱼师。<br>　　归来蠹编上，得以含情窥。抗韵吟比雅，覃思念棿摛。<br>　　因知昭明前，剖石呈清琪。又嗟昭明后，败叶埋芳蕤。<br>　　纵有月旦评，未能天下知。徒为强貔豹，不免参狐狸。<br>　　谁蹇行地足，谁抽刺天鬐。谁作河畔草，谁为洞中芝。<br>　　谁若灵囿鹿，谁犹清庙牺。谁轻如鸿毛，谁密如凝脂。<br>　　谁比蜀严静，谁方巴賨赀。谁能钓抃鳌，谁能灼神龟。<br>　　谁背如水火，谁同若埙篪。谁可作梁栋，谁敢驱谷蠡。<br>　　用此常不快，无人动交铍。空消病里骨，枉白愁中髭。<br>　　鹿门先生才，大小无不怡。就彼六籍内，说诗直解颐。<br>　　顾我迷未远，开怀溃其疑。初开凿本源，渐乃疏旁支。<br>　　邃古派泛滥，皇朝光赫曦。揣摩是非际，一一如襟期。<br>　　李杜气不易，孟陈节难移。信知君子言，可并神明蓍。<br>　　枯腐尚求律，膏肓犹谒医。况将太牢味，见啖逋悬饥。<br>　　今来置家地，正枕吴江湄。饵薄钩不曲，跫然守空坻。<br>　　嘿坐无影响，唯君款茅茨。抽书乱签帙，酌茗烦瓯dy。<br>　　或伴补缺砌，或偕诣荒祠。孤筇倚烟蔓，细木横风漪。<br>　　触雨妨扉屦，临流泥江蓠。既狎野人调，甘为豪士訾。<br>　　不敢负建鼓，唯忧掉降旗。希君念馀勇，挽袖登文陴。
◎卷.3【奉酬袭美先辈吴中苦雨一百韵】陆龟蒙<br>　　微生参最灵，天与意绪拙。人皆机巧求，百径无一达。<br>　　家为唐臣来，奕世唯稷卨。只垂青白风，凛凛自贻厥。<br>　　犹残赐书在，编简苦断绝。其间忠孝字，万古光不灭。<br>　　孱孙诚瞢昧，有志常搰搰。敢云嗣良弓，但欲终守节。<br>　　喧哗不入耳，谗佞不挂舌。仰咏尧舜言，俯遵周孔辙。<br>　　所贪既仁义，岂暇理生活。纵有旧田园，抛来亦芜没。<br>　　因之成否塞，十载真契阔。冻骭一襜褕，饥肠少糠籺。<br>　　甘心付天壤，委分任回斡。笠泽卧孤云，桐江钓明月。<br>　　盈筐盛芡芰，满釜煮鲈鳜。酒帜风外頫，茶枪露中撷。<br>　　歌谣非大雅，捃摭为小说。上可补熏茎，傍堪跐芽蘖。<br>　　方当卖罾罩，尽以易纸札。踪迹尚吴门，梦魂先魏阙。<br>　　寻闻天子诏，赫怒诛叛卒。宵旰悯烝黎，谟明问征伐。<br>　　王师虽继下，贼垒未即拔。此时淮海波，半是生人血。<br>　　霜戈驱少壮，败屋弃羸耋。践蹋比尘埃，焚烧同稿秸。<br>　　吾皇自神圣，执事皆间杰。射策亦何为，春卿遂聊辍。<br>　　伊余将贡技，未有耻可刷。却问渔樵津，重耕烟雨墢。<br>　　诸侯急兵食，冗剩方翦截。不可抱词章，巡门事干谒。<br>　　归来阖蓬楗，壁立空竖褐。暖手抱孤烟，披书向残雪。<br>　　幽忧和愤懑，忽愁自惊蹶。文兮乏寸毫，武也无尺铁。<br>　　平生所韬蓄，到死不开豁。念此令人悲，翕然生内热。<br>　　加之被皲瘃，况复久藜粝。既为霜露侵，一卧增百疾。<br>　　筋骸将束缚，腠理如箠挞。初谓抵狂貙，又如当毒蝎。<br>　　江南多事鬼，巫觋连瓯粤。可口是妖讹，恣情专赏罚。<br>　　良医只备位，药肆或虚设。而我正萎痿，安能致诃咄。<br>　　椒兰任芳苾，精粣从罗列。醆斝既屡倾，钱刀亦随爇。<br>　　兼之渎财贿，不止行盗窃。天地如有知，微妖岂逃杀。<br>　　其时心力愤，益使气息辍。永夜更呻吟，空床但皮骨。<br>　　君来赞贤牧，野鹤聊簪笏。谓我同光尘，心中有溟渤。<br>　　轮蹄相压至，问遗无虚月。首到春鸿濛，犹残病根茇。<br>　　看花虽眼晕，见酒忘肺渴。隐几还自怡，蓬卢亦争喝。<br>　　抽毫更唱和，剑戟相磨戛。何大不包罗，何微不挑刮。<br>　　今来值霖雨，昼夜无暂歇。杂若碎渊沦，高如破轇轕。<br>　　何劳鼍吼岸，讵要鹳鸣垤。只意江海翻，更愁山岳裂。<br>　　初惊蚩尤阵，虎豹争搏啮。又疑伍胥涛，蛟蜃相蹙拶。<br>　　千家濛瀑练，忽似好披拂。万瓦垂玉绳，如堪取萦结。<br>　　况余居低下，本是蛙蚓窟。迩来增号呼，得以恣唐突。<br>　　先夸屋舍好，又恃头角凸。厚地虽直方，身能遍穿穴。<br>　　常参庄辩里，亦造扬玄末。偃仰纵无机，形容且相忽。<br>　　低头增叹诧，到口复嗢咽。沮洳渍琴书，莓苔染巾袜。<br>　　解衣换仓粟，秕稗犹未脱。饥鸟屡窥临，泥僮苦舂bN。<br>　　或闻秋稼穑，大半沈澎汃。耕父蠹齐民，农夫思旱魃。<br>　　吾观天之意，未必洪水割。且要虐飞龙，又图滋跛鳖。<br>　　三吴明太守，左右皆儒哲。有力即扶危，怀仁过救暍。<br>　　鹿门皮夫子，气调真俊逸。截海上云鹰，横空下霜鶻。<br>　　文坛如命将，可以持玉钺。不独扆羲轩，便当城老佛。<br>　　顾余为山者，所得才篑撮。譬如饰箭材，尚欠镞与筈。<br>　　闲将歈儿唱，强倚帝子瑟。幸得远潇湘，不然嗤贾屈。<br>　　开缄窥宝肆，玑贝光比栉。朗咏冲乐悬，陶匏响铿擖。<br>　　古来愁霖赋，不是不清越。非君顿挫才，沴气难摧折。<br>　　驰情扣虚寂，力尽无所掇。不足谢徽音，只令凋鬓发。
◎卷.4【奉酬袭美先辈初夏见寄次韵】陆龟蒙<br>　　积雨晦皋圃，门前烟水平。蘋蘅增遥吹，枕席分馀清。<br>　　村旆诧酒美，赊来满鋞程。未必减宣子，何羡谢公荣。<br>　　借宅去人远，败墙连古城。愁鸱占枯枿，野鼠趋前楹。<br>　　昨日云破损，晚林先觉晴。幽篁倚微照，碧粉含疏茎。<br>　　蠹简有遗字，gs琴无泛声。蚕寒茧尚薄，燕喜雏新成。<br>　　览物正摇思，得君初夏行。诚明复散诞，化匠安能争。<br>　　海浪刷三岛，天风吹六英。洪崖领玉节，坐使虚音生。<br>　　吾祖傲洛客，因言几为伧。末裔实渔者，敢怀干墨卿。<br>　　唯思钓璜老，遂得持竿情。何须乞鹅炙，岂在斟羊羹。<br>　　畦蔬与瓮醁，便可相携迎。蟠木几甚曲，笋皮冠且轻。<br>　　闲心放羁靮，醉脚从欹倾。一径有馀远，一窗有馀明。<br>　　秦皇苦不达，天下何足并。
◎卷.5【奉和袭美二游诗·徐诗】陆龟蒙<br>　　尝闻四书曰，经史子集焉。苟非天禄中，此事无由全。<br>　　自从秦火来，历代逢迍邅。汉祖入关日，萧何为政年。<br>　　尽力取图籍，遂持天下权。中兴熹平时，教化还相宣。<br>　　立石刻五经，置于太学前。贼卓乱王室，君臣如转圜。<br>　　洛阳且煨烬，载籍宜为烟。逮晋武革命，生民才息肩。<br>　　惠怀亟寡昧，戎羯俄腥膻。已觉天地闭，竞为东南迁。<br>　　日既不暇给，坟索何由专。尔后国脆弱，人多尚虚玄。<br>　　任学者得谤，清言者为贤。直至沈范辈，始家藏简编。<br>　　御府有不足，仍令就之传。梁元渚宫日，尽取如蚳蝝。<br>　　兵威忽破碎，焚爇无遗篇。近者隋后主，搜罗势骈阗。<br>　　宝函映玉轴，彩翠明霞鲜。伊唐受命初，载史声连延。<br>　　砥柱不我助，惊波涌沦涟。遂令因去书，半在馀浮泉。<br>　　贞观购亡逸，蓬瀛渐周旋。炅然东壁光，与月争流天。<br>　　伟矣开元中，王道真平平。八万五千卷，一一皆涂铅。<br>　　人间盛传写，海内奔穷研。目云西斋书，有过东皋田。<br>　　吾闻徐氏子，奕世皆才贤。因知遗孙谋，不在黄金钱。<br>　　插架几万轴，森森若戈鋋。风吹签牌声，满室铿锵然。<br>　　佳哉鹿门子，好问如除t9。倏来参卿处，遂得参卿怜。<br>　　开怀展橱簏，唯在性所便。素业已千仞，今为峻云巅。<br>　　雄才旧百派，相近浮日川。君抱王佐图，纵步凌陶甄。<br>　　他时若报德，谁在参卿先。
◎卷.6【奉和袭美二游诗·任诗】陆龟蒙<br>　　吴之辟疆园，在昔胜概敌。前闻富修竹，后说纷怪石。<br>　　风烟惨无主，载祀将六百。草色与行人，谁能问遗迹。<br>　　不知清景在，尽付任君宅。却是五湖光，偷来傍檐隙。<br>　　出门向城路，车马声躏跞。入门望亭隈，水木气岑寂。<br>　　犨墙绕曲岸，势似行无极。十步一危梁，乍疑当绝壁。<br>　　池容澹而古，树意苍然僻。鱼惊尾半红，鸟下衣全碧。<br>　　斜来岛屿隐，恍若潇湘隔。雨静持残丝，烟消有馀脉。<br>　　朅来任公子，摆落名利役。虽将禄代耕，颇爱巾随策。<br>　　秋笼支遁鹤，夜榻戴颙客。说史足为师，谭禅差作伯。<br>　　君多鹿门思，到此情便适。偶荫桂堪帷，纵吟苔可席。<br>　　顾余真任诞，雅遂中心获。但知醉还醒，岂知玄尚白。<br>　　甘闲在鸡口，不贵封龙额。即此自怡神，何劳谢公屐。
◎卷.7【次追和清远道士诗韵】陆龟蒙<br>　　一代先后贤，声容剧河汉。况兹迈古士，复历苍崖窜。<br>　　辰经几十万，邈与灵寿玩。海岳尚推移，都鄙固芜漫。<br>　　羸僧下高阁，独鸟没远岸。啸初风雨来，吟馀钟呗乱。<br>　　如何炼精魄，万祀忽欲半。宁为断臂忧，肯作秋柏散。<br>　　吾闻酆宫内，日月自昏旦。左右修文郎，纵横洒篇翰。<br>　　斯人久冥漠，得不垂慨叹。庶或有神交，相从重兴赞。
◎卷.8【补沈恭子诗】陆龟蒙<br>　　灵质贯轩昊，遐年越商周。自然失远裔，安得怨寡俦。<br>　　我亦小国胤，易名惭见优。虽非放旷怀，雅奉逍遥游。<br>　　携手桂枝下，属词山之幽。风雨一以过，林麓飒然秋。<br>　　落日倚石壁，天寒登古丘。荒泉已无夕，败叶翳不流。<br>　　乱翠缺月隐，衰红清露愁。览物性未逸，反为情所囚。<br>　　异才偶绝境，佳藻穷冥搜。虚倾寂寞音，敢作杂佩酬。<br>第六百一十八卷
◎卷.1【读《阴符经》寄鹿门子】陆龟蒙<br>　　清晨整冠坐，朗咏三百言。备识天地意，献词犯乾坤。<br>　　何事不隐德，降灵生轩辕。口衔造化斧，凿破机关门。<br>　　五贼忽迸逸，万物争崩奔。虚施神仙要，莫救华池源。<br>　　但学战胜术，相高甲兵屯。龙蛇竞起陆，斗血浮中原。<br>　　成汤与周武，反覆更为尊。下及秦汉得，黩弄兵亦烦。<br>　　奸强自林据，仁弱无枝蹲。狂喉恣吞噬，逆翼争飞翻。<br>　　家家伺天发，不肯匡淫昏。生民坠涂炭，比屋为冤魂。<br>　　只为读此书，大朴难久存。微臣与轩辕，亦是万世孙。<br>　　未能穷意义，岂敢求瑕痕。曾亦爱两句，可与贤达论。<br>　　生者死之根，死者生之根。方寸了十字，万化皆胚腪。<br>　　身外更何事，眼前徒自喧。黄河但东注，不见归昆仑。<br>　　昼短苦夜永，劝君倾一尊。
◎卷.2【奉和袭美初夏游楞伽精舍次韵】陆龟蒙<br>　　吴都涵汀洲，碧液浸郡郭。微雨荡春醉，上下一清廓。<br>　　奇踪欲探讨，灵物先瘵瘼。飘然兰叶舟，旋倚烟霞泊。<br>　　吟谭乱篙舻，梦寐杂巘崿。纤情不可逃，洪笔难暂阁。<br>　　岂知楞伽会，乃在山水箔。金仙著书日，世界名极乐。<br>　　薝卜冠诸香，琉璃代华垩。禽言经不辍，象口川宁涸。<br>　　万善峻为城，巉巉扞群恶。清晨欲登造，安得无自愕。<br>　　险穴骇坤牢，高萝挂天笮。池容淡相向，蛟怪如可摸。<br>　　苔蔽石髓根，蒲差水心锷。岚侵答摩髻，日照狻猊络。<br>　　仰首乍眩施，回眸更辉z8。檐端凝飞羽，磴外浮碧落。<br>　　到回解风襟，临幽濯云屩。尘机性非便，静境心所著。<br>　　自取海鸥知，何烦尸祝酢。峰围震泽岸，翠浪舞绡幕。<br>　　潋滟岂尧遭，嶘嵃非禹凿。潜听钟梵处，别有松桂壑。<br>　　霭重灯不光，泉寒网犹薄。僮能蹑孤刹，鸟惯亲摐铎。<br>　　服道身可遗，乞闲心已诺。人间亦何事，万态相毒蠚。<br>　　战垒竞高深，儒衣谩褒博。宣尼名位达，未必春秋作。<br>　　管氏包霸图，须人解其缚。伊余采樵者，蓬藋方索寞。<br>　　近得风雅情，聊将圣贤度。多君富遒采，识度两清恪。<br>　　讵宠生灭词，肯教夷夏错。未为尧舜用，且向烟霞托。<br>　　我亦摆尘埃，他年附鸿鹤。
◎卷.21【奉和袭美公斋四咏次韵·小松】陆龟蒙<br>　　擢秀逋客岩，遗根飞鸟径。因求饰清閟，遂得辞危夐。<br>　　贞同柏有心，立若珠无胫。枝形短未怪，鬣数差难定。<br>　　况密三天风，方遵四时柄。那兴培塿叹，免答邻里病。<br>　　微霜静可分，片月疏堪映。奇当虎头笔，韵叶通明性。<br>　　会拂阳乌胸，抡才膺帝命。
◎卷.22【奉和袭美公斋四咏次韵·小桂】陆龟蒙<br>　　讽赋轻八植，擅名方一枝。才高不满意，更自寒山移。<br>　　宛宛别云态，苍苍出尘姿。烟归助华杪，雪点迎芳蕤。<br>　　青条坐可结，白日如奔螭。谅无pk翦忧，即是萧森时。<br>　　洛浦虽有荫，骚人聊自怡。终为济川楫，岂在论高卑。
◎卷.23【奉和袭美公斋四咏次韵·新竹】陆龟蒙<br>　　别坞破苔藓，严城树轩楹。恭闻禀璇玑，化质离青冥。<br>　　色可定鸡颈，实堪招凤翎。立窥五岭秀，坐对三都屏。<br>　　晴月窈窕入，曙烟霏微生。昔者尚借宅，况来处宾庭。<br>　　金罍纵倾倒，碧露还鲜醒。若非抱苦节，何以偶惟馨。<br>　　徐观稚龙出，更赋锦苞零。
◎卷.24【奉和袭美公斋四咏次韵·鹤屏】陆龟蒙<br>　　时人重花屏，独即胎化状。丛毛练分彩，疏节筇相望。<br>　　曾无氃氋态，颇得连轩样。势拟抢高寻，身犹在函丈。<br>　　如忧鸡鹜斗，似忆烟霞向。尘世任纵横，霜襟自闲放。<br>　　空资明远思，不待浮丘相。何由振玉衣，一举栖瀛阆。
◎卷.25【奉和袭美酬前进士崔潞盛制见寄因赠至一百四十言】陆龟蒙<br>　　孔圣铸颜事，垂之千载馀。其间王道乖，化作荆榛墟。<br>　　天必授贤哲，为时攻翦除。轲雄骨已朽，百代徒趑趄。<br>　　近者韩文公，首为闲辟锄。夫子又继起，阴霾终廓如。<br>　　搜得万古遗，裁成十编书。南山盛云雨，东序堆琼琚。<br>　　偶此真籍客，悠扬两情摅。清词忽窈窕，雅韵何虚徐。<br>　　唱既野芳坼，酬还天籁疏。轻波掠翡翠，晓露披芙渠。<br>　　俪曲信寡和，末流难嗣初。空持一竿饵，有意渔鲸鱼。
◎卷.26【奉和袭美太湖诗二十首·初入太湖】陆龟蒙<br>　　东南具区雄，天水合为一。高帆大弓满，羿射争箭疾。<br>　　时当暑雨后，气象仍郁密。乍如开雕笯，耸翅忽飞出。<br>　　行将十洲近，坐觉八极溢。耳目骇鸿濛，精神寒佶栗。<br>　　坑来斗呀豁，涌处惊嵯崒。嶮异拔龙湫，喧如破蛟室。<br>　　斯须风妥帖，若受命平秩。微茫诚端倪，远峤疑格笔。<br>　　巉巉见铜阙，左右皆辅弼。盘空俨相趋，去势犹横逸。<br>　　尝闻咸池气，下注作清质。至今涵赤霄，尚且浴白日。<br>　　又云构浮玉，宛与昆阆匹。肃为灵官家，此事难致诘。<br>　　才迎沙屿好，指顾俄已失。山川互蔽亏，鱼鸟空聱耴。<br>　　何当授真检，得召天吴术。一一问朝宗，方应可谭悉。
◎卷.27【奉和袭美太湖诗二十首·晓次神景宫】陆龟蒙<br>　　晓帆逗碕岸，高步入神景。洒洒襟袖清，如临蕊珠屏。<br>　　虽然群动息，此地常寂静。翠镊有寒锵，碧花无定影。<br>　　凭轩羽人傲，夹户天兽猛。稽首朝元君，褰衣就虚省。<br>　　呀空雪牙利，嗽水石齿冷。香母未垂婴，芝田不论顷。<br>　　遥通河汉口，近抚松桂顶。饭荐七白蔬，杯酾九光杏。<br>　　人间附尘躅，固陋真钳颈。肯信抃鳌倾，犹疑夏虫永。<br>　　玄津荡琼垄，紫汞啼金鼎。尽出冰霜书，期君一披省。
◎卷.28【奉和袭美太湖诗二十首·入林屋洞】陆龟蒙<br>　　知名十小天，林屋当第九。题之为左神，理之以天后。<br>　　魁堆辟邪辈，左右专备守。自非方瞳人，不敢窥洞口。<br>　　唯君好奇士，复啸忘情友。致伞在风林，低冠入云窦。<br>　　中深剧苔井，傍坎才药臼。石角忽支颐，藤根时束肘。<br>　　初为大幽怖，渐见微明诱。屹若造灵封，森如达仙薮。<br>　　尝闻白芝秀，状与琅花偶。又坐紫泉光，甘如酌天酒。<br>　　何人能挹嚼，饵以代浆糗。却笑探五符，徒劳步双斗。<br>　　真君不可见，焚盥空迟久。眷恋玉碣文，行行但回首。
◎卷.29【奉和袭美太湖诗二十首·雨中游包山精舍】陆龟蒙<br>　　包山信神仙，主者上真职。及栖钟梵侣，又是清凉域。<br>　　乃知烟霞地，绝俗无不得。岩开一径分，柏拥深殿黑。<br>　　僧闲若图画，像古非雕刻。海客施明珠，湘蕤料净食。<br>　　有鱼皆玉尾，有乌尽金臆。手携鞞铎佉，若在中印国。<br>　　千峰残雨过，万籁清且极。此时空寂心，可以遗智识。<br>　　知君战未胜，尚倚功名力。却下听经徒，孤帆有行色。
◎卷.30【奉和袭美太湖诗二十首·毛公坛】陆龟蒙<br>　　古有韩终道，授之刘先生。身如碧凤凰，羽翼披轻轻。<br>　　先生盛驱役，臣伏甲与丁。势可倒五岳，不唯鞭群灵。<br>　　飘飖驾翔螭，白日朝太清。空遗古坛在，稠叠烟萝屏。<br>　　远怀步罡夕，列宿森然明。四角镇露兽，三层差羽婴。<br>　　回眸盼七炁，运足驰疏星。象外真既感，区中道俄成。<br>　　迩来向千祀，云峤空峥嵘。石上橘花落，石根瑶草青。<br>　　时时白鹿下，此外无人行。我访岑寂境，自言斋戒精。<br>　　如今君安死，魂魄犹膻腥。有笈皆绿字，有芝皆紫茎。<br>　　相将望瀛岛，浩荡凌沧溟。
◎卷.31【奉和袭美太湖诗二十首·三宿神景宫】陆龟蒙<br>　　灵踪未遍寻，不觉溪色暝。回头问栖所，稍下杉萝径。<br>　　岩居更幽绝，涧户相隐映。过此即神宫，虚堂惬云性。<br>　　四轩尽疏达，一榻何清零。仿佛闻玉笙，鼓铿动凉磬。<br>　　风凝古松粒，露压修荷柄。万籁既无声，澄明但心听。<br>　　希微辨真语，若授虚皇命。尺宅按来平，华池漱馀净。<br>　　频窥宿羽丽，三吸晨霞盛。岂独冷衣襟，便堪遗造请。<br>　　徒深物外趣，未脱尘中病。举首谢灵峰，徜徉事归榜。
◎卷.32【奉和袭美太湖诗二十首·以毛公泉献大谏清河公】陆龟蒙<br>　　先生炼飞精，羽化成翩翻。荒坛与古甃，隐轸清泠存。<br>　　四面蹙山骨，中心含月魂。除非紫水脉，即是金沙源。<br>　　香实洒桂蕊，甘惟渍云根。向来探幽人，酌罢祛蒙昏。<br>　　况公珪璋质，近处谏诤垣。又闻虚静姿，早挂冰雪痕。<br>　　君对瑶华味，重献兰薰言。当应涤烦暑，朗咏翚飞轩。<br>　　我愿得一掬，攀天叫重阍。霏霏散为雨，用以移焦原。
◎卷.33【奉和袭美太湖诗二十首·缥缈峰】陆龟蒙<br>　　左右皆跳岑，孤峰挺然起。因思缥缈称，乃在虚无里。<br>　　清晨跻磴道，便是孱颜始。据石即更歌，遇泉还徙倚。<br>　　花奇忽如荐，树曲浑成几。乐静烟霭知，忘机猿狖喜。<br>　　频攀峻过斗，末造平如砥。举首阂青冥，回眸聊下视。<br>　　高帆大于鸟，广墠才类蚁。就此微茫中，争先未尝已。<br>　　葛洪话刚气，去地四千里。苟能乘之游，止若道路耳。<br>　　吾将自峰顶，便可朝帝扆。尽欲活群生，不唯私一己。<br>　　超骑明月蜍，复弄华星蕊。却下蓬莱巅，重窥清浅水。<br>　　身为大块客，自号天随子。他日向华阳，敲云问名氏。
◎卷.34【奉和袭美太湖诗二十首·桃花坞】陆龟蒙<br>　　行行问绝境，贵与名相亲。空经桃花坞，不见秦时人。<br>　　愿此为东风，吹起枝上春。愿此作流水，潜浮蕊中尘。<br>　　愿此为好鸟，得栖花际邻。愿此作幽蝶，得随花下宾。<br>　　朝为照花日，暮作涵花津。试为探花士，作此偷桃臣。<br>　　桃源不我弃，庶可全天真。
◎卷.35【奉和袭美太湖诗二十首·明月湾】陆龟蒙<br>　　昔闻明月观，只伤荒野基。今逢明月湾，不值三五时。<br>　　择此二明月，洞庭看最奇。连山忽中断，远树分毫厘。<br>　　周回二十里，一片澄风漪。见说秋半夜，净无云物欺。<br>　　兼之星斗藏，独有神仙期。初闻锵镣跳，积渐调参差。<br>　　空中卓羽卫，波上停龙螭。踪舞玉烟节，高歌碧霜词。<br>　　清光悄不动，万象寒咿咿。此会非俗致，无由得旁窥。<br>　　但当乘扁舟，酒翁仍相随。或彻三弄笛，或成数联诗。<br>　　自然莹心骨，何用神仙为。
◎卷.36【奉和袭美太湖诗二十首·练渎（一云吴王开以练兵）】陆龟蒙<br>　　越恃君子众，大将压全吴。吴将派天泽，以练舟师徒。<br>　　一镜止千里，支流忽然迂。苍奁朿洪波，坐似冯夷躯。<br>　　战舰百万辈，浮宫三十馀。平川盛丁宁，绝岛分储胥。<br>　　凤押半鹤膝，锦杠杂肥胡。香烟与杀气，浩浩随风驱。<br>　　弹射尽高鸟，杯觥醉潜鱼。山灵恐见鞭，水府愁为墟。<br>　　兵利德日削，反为雠国屠。至今钩镞残，尚与泥沙俱。<br>　　照此月倍苦，来兹烟亦孤。丁魂尚有泪，合洒青枫枯。
◎卷.37【奉和袭美太湖诗二十首·投龙潭】陆龟蒙<br>　　名山潭洞中，自古多秘邃。君将接神物，聊用申祀事。<br>　　熔金象牙角，尺木无不备。亦既奉真官，因之徇前志。<br>　　持来展明诰，敬以投嘉瑞。鳞光焕水容，目色烧山翠。<br>　　吾皇病秦汉，岂独探幽异。所贵风雨时，民皆受其赐。<br>　　良田为巨浸，污泽成赤地。掌职一不行，精灵又何寄。<br>　　唯贪血食饱，但据骊珠睡。何必费黄金，年年授星使。
◎卷.38【奉和袭美太湖诗二十首·孤园寺】陆龟蒙<br>　　浮屠从西来，事者极梁武。岩幽与水曲，结构无遗土。<br>　　穷山林干尽，竭海珠玑聚。况即侍从臣，敢爱烟波坞。<br>　　幡条玉龙扣，殿角金虬舞。释子厌楼台，生人露风雨。<br>　　今来四百载，像设藏云浦。轻鸽乱驯鸥，鸣钟和朝橹。<br>　　庭蕉裂旗旆，野蔓差缨组。石上解空人，窗前听经虎。<br>　　林虚叶如织，水净沙堪数。遍问得中天，归修释迦谱。
◎卷.39【奉和袭美太湖诗二十首·上真观】陆龟蒙<br>　　尝闻升三清，真有上中下。官居乘佩服，一一自相亚。<br>　　霄裙或霞粲，侍女忽玉姹。坐进金碧腴，去驰飙欻驾。<br>　　今来上真观，恍若心灵讶。只恐暂神游，又疑新羽化。<br>　　风馀撼朱草，云破生瑶榭。望极觉波平，行虚信烟藉。<br>　　闲开飞龟帙，静倚宿凤架。俗状既能遗，尘冠聊以卸。<br>　　人间方大火，此境无朱夏。松盖荫日车，泉绅垂天罅。<br>　　穷幽不知倦，复息芝园舍。锵佩引凉姿，焚香礼遥夜。<br>　　无情走声利，有志依闲暇。何处好迎僧，希将石楼借。
◎卷.40【奉和袭美太湖诗二十首·销夏湾】陆龟蒙<br>　　霞岛焰难泊，云峰奇未收。萧条千里湾，独自清如秋。<br>　　古岸过新雨，高萝荫横流。遥风吹蒹葭，折处鸣飕飕。<br>　　昔予守圭窦，过于回禄囚。日为籧筁徒，分作祗裯雠。<br>　　愿狎寒水怪，不封朱毂侯。岂知烟浪涯，坐可思重裘。<br>　　健若数尺鲤，泛然双白鸥。不识号火井，孰问名焦丘。<br>　　我真鱼鸟家，尽室营扁舟。遗名复避世，消夏还消忧。
◎卷.41【奉和袭美太湖诗二十首·包山祠】陆龟蒙<br>　　静境林麓好，古祠烟霭浓。自非通灵才，敢陟群仙峰。<br>　　百里波浪沓，中坐箫鼓重。真君具琼舆，仿佛来相从。<br>　　清露濯巢鸟，阴云生昼龙。风飘橘柚香，日动幡盖容。<br>　　将命礼且洁，所祈年不凶。终当以疏闻，特用诸侯封。
◎卷.42【奉和袭美太湖诗二十首·圣姑庙】陆龟蒙<br>　　渺渺洞庭水，盈盈芳屿神。因知古佳丽，不独湘夫人。<br>　　流苏荡遥吹，斜领生轻尘。蜀彩驳霞碎，吴绡盘雾匀。<br>　　可怜飞燕姿，合是乘鸾宾。坐想烟雨夕，兼知花草春。<br>　　空登油壁车，窈窕谁相亲。好赠玉条脱，堪携紫纶巾。<br>　　殷勤拨香池，重荐汀洲蘋。明朝动兰楫，不翅星河津。
◎卷.43【奉和袭美太湖诗二十首·太湖石】陆龟蒙<br>　　他山岂无石，厥状皆可荐。端然遇良工，坐使天质变。<br>　　或裁基栋宇，礧砢成广殿。或剖出温瑜，精光具华瑱。<br>　　或将破仇敌，百炮资苦战。或用镜功名，万古如会面。<br>　　今之洞庭者，一以非此选。槎牙真不才，反作天下彦。<br>　　所奇者嵌崆，所尚者葱蒨。旁穿参洞穴，内窍均环钏。<br>　　刻削九琳窗，玲珑五明扇。新雕碧霞段，旋破秋天片。<br>　　无力置池塘，临风只流眄。
◎卷.44【奉和袭美太湖诗二十首·崦里】陆龟蒙<br>　　山横路若绝，转楫逢平川。川中水木幽，高下兼良田。<br>　　沟塍堕微溜，桑柘含疏烟。处处倚蚕箔，家家下鱼筌。<br>　　騃犊卧新fO，野禽争折莲。试招搔首翁，共语残阳边。<br>　　今来九州内，未得皆恬然。贼阵始吉语，狂波又凶年。<br>　　吾翁欲何道，守此常安眠。笑我掉头去，芦中闻刺船。<br>　　余知隐地术，可以齐真仙。终当从之游，庶复全于天。
◎卷.45【奉和袭美太湖诗二十首·石板】陆龟蒙<br>　　一片倒山屏，何时隳洞门。屹然空阔中，万古波涛痕。<br>　　我意上帝命，持来压泉源。恐为庚辰官，囚怪力所掀。<br>　　又疑广袤次，零落潜惊奔。不然遭霹雳，强半沈无垠。<br>　　如何造化首，便截秋云根。往事不足问，奇踪安可论。<br>　　吾今病烦暑，据簟常昏昏。欲从石公乞，莹理平如璊。<br>　　前后植桂桧，东西置琴尊。尽携天壤徒，浩唱羲皇言。<br>第六百一十九卷
◎卷.1【杂讽九首】陆龟蒙<br>　　红蚕缘枯桑，青茧大如瓮。人争捩其臂，羿矢亦不中。<br>　　微微待贤禄，一一希入梦。纵操上古言，口噤难即贡。<br>　　蛟龙在怒水，拔取牙角弄。丹穴如可游，家家畜孤凤。<br>　　凶门尚儿戏，战血波澒溶。社鬼苟有灵，谁能遏秋恸。<br>　　童麋来触犀，德力不相及。伊无惬心事，只有碎首泣。<br>　　况将鹏虱校，数又百与十。攻如饿鸱叫，势若脱兔急。<br>　　斯为朽关键，怒荦抉以入。年来横干戈，未见拔城邑。<br>　　得非佐饔者，齿齿待啜汁。羁维豪杰辈，四骇方少絷。<br>　　此皆乘时利，纵舍在呼吸。吾欲斧其吭，无雷动幽蛰。<br>　　鴚鹅惨于冰，陆立怀所适。斯人道仍閟，不得不呜呃。<br>　　当时布衣士，亦作天子客。至今东方生，满口自夸白。<br>　　终为万乘交，谈笑无所隔。致君非有书，乃是尧舜画。<br>　　只今侯门峻，日扫贫贱迹。朝趋九韶音，暮列五鼎食。<br>　　如闻恭俭语，謇謇事夕惕。可拍伊牧肩，功名被金石。<br>　　赤舌可烧城，谗邪易为伍。诗人疾之甚，取俾投豺虎。<br>　　长风吹窾木，始有音韵吐。无木亦无风，笙簧由喜怒。<br>　　女娲炼五石，天缺犹可补。当其利口衔，罅漏不复数。<br>　　元精遗万类，双目如牖户。非是既相参，重瞳亦为瞽。<br>　　东南有狂兕，猎者西北矢。利尘白冥冥，独此清夜止。<br>　　无人语其事，偶坐窥天纪。安得东壁明，洪洪用坟史。<br>　　搜扬好古士，一以罄云水。流堪洒菁英，风足去稗秕。<br>　　如能出奇计，坐可平贼垒。徐陈羲皇道，高驾太平轨。<br>　　攫疏成特雄，濯垢为具美。贡贤当上赏，景福视所履。<br>　　永播南熏音，垂之万年耳。<br>　　有檗何青青，空城雪霜里。千林尽枯槁，苦节独不死。<br>　　他遭匠石顾，总入牺黄美。遂得保天年，私心未为耻。<br>　　高从宿枭怪，下亦容蝼蚁。大厦若抡材，亭亭托君子。<br>　　左右佩剑者，彼此亦相笑。趋时与闭门，喧寂不同调。<br>　　潜机取声利，自许臻乎妙。志士以神窥，惭然真可吊。<br>　　天之发遐籁，大小随万窍。魁其垆冶姿，形质惟所召。<br>　　鼗笙磬竽瑟，是必登清庙。伊圣不可欺，谁能守蓬藋。<br>　　横笛喝秋风，清商入疏越。君居不夜城，肯怨孤戍月。<br>　　吴兵甚犀利，太白光突兀。日已费千金，廑闻侵一拨。<br>　　岂无恶年少，纵酒游侠窟。募为敢死军，去以枭叛卒。<br>　　岂无中林士，贯穿学问骨。兵法五十家，浩荡如溟渤。<br>　　高悬鹿皮睡，清涧时依樾。分已诺烟霞，全遗事干谒。<br>　　既非格猛兽，未可轻华发。北面师其谋，几能止征伐。<br>　　何妨秦堇勇，又有曹刿说。尧舜尚询刍，公乎听无忽。<br>　　朝为壮士歌，暮为壮士歌。壮士心独苦，傍人谓之何。<br>　　古铁久不快，倚天无处磨。将来易水上，犹足生寒波。<br>　　捷可搏飞狖，健能超橐驼。群儿被坚利，索手安冯河。<br>　　惊飙扫长林，直木谢椭科。严霜冻大泽，僵龙不如蛇。<br>　　昔者天血碧，吾徒安叹嗟。
◎卷.2【美人】陆龟蒙<br>　　美人抱瑶瑟，哀怨弹别鹤。雌雄南北飞，一旦异栖托。<br>　　谅非金石性，安得宛如昨。生为并蒂花，亦有先后落。<br>　　秋林对斜日，光景自相薄。犹欲悟君心，朝朝佩兰若。
◎卷.3【感事】陆龟蒙<br>　　将军被鲛函，只畏金石镞。岂知谗箭利，一中成赤族。<br>　　古来信簧舌，巧韵凄锵曲。君闻悦耳音，尽日听不足。<br>　　初因起毫发，渐可离骨肉。所以贤达心，求人须任目。
◎卷.4【素丝】陆龟蒙<br>　　园客丽独茧，诗人吟五緵。如何墨子泪，反以悲途穷。<br>　　我意岂如是，愿参天地功。为线补君衮，为弦系君桐。<br>　　左右修阙职，宫商还古风。端然洁白心，可与神明通。
◎卷.5【次幽独君韵】陆龟蒙<br>　　灵气独不死，尚能成绮文。如何孤窆里，犹自读三坟。<br>　　落日送万古，秋声含七哀。枯株不萧瑟，枝干虚崔嵬。<br>　　伊昔临大道，歌钟醉高台。台今已平地，只有春风回。<br>　　明月白草死，积阴荒陇摧。圣贤亦如此，恸绝真悠哉。
◎卷.6【赠远】陆龟蒙<br>　　芙蓉匣中镜，欲照心还懒。本是细腰人，别来罗带缓。<br>　　从君出门后，不奏云和管。妾思冷如簧，时时望君暖。<br>　　心期梦中见，路永魂梦短。怨坐泣西风，秋窗月华满。
◎卷.7【村夜二篇】陆龟蒙<br>　　江上冬日短，裴回草堂暝。鸿当绝塞来，客向孤村病。<br>　　绵绵起归念，咽咽兴微咏。菊径月方高，橘斋霜已并。<br>　　盘餐蔬粟粗，史籍签牌盛。目冷松桂寒，耳喧儿女竞。<br>　　开瓶浮蚁绿，试笔秋毫劲。昼户亦重关，寒屏递相映。<br>　　诗从骚雅得，字向铅椠正。遇敌舞蛇矛，逢谈捉犀柄。<br>　　无名升甲乙，有志扶荀孟。守道希昔贤，为文通古圣。<br>　　幽忧废长剑，憔悴惭清镜。只会鱼鸟情，讵知时俗性。<br>　　浮虚多徇势，老懒图历聘。既不务人知，空馀乐天命。<br>　　吾家在田野，家事苦辽夐。耕稼一以微，囷仓自然罄。<br>　　愁襟风叶乱，独坐灯花迸。明发成浩歌，谁能少倾听。<br>　　世既贱文章，归来事耕稼。伊人著农道，我亦赋田舍。<br>　　所悲劳者苦，敢用词为诧。只效刍牧言，谁防轻薄骂。<br>　　嘻今居宠禄，各自矜雄霸。堂上考华钟，门前伫高驾。<br>　　纤洪动丝竹，水陆供鲙炙。小雨静楼台，微风动兰麝。<br>　　吹嘘川可倒，眄睐花争姹。万户膏血穷，一筵歌舞价。<br>　　安知勤播植，卒岁无闲暇。种以春鳸初，获从秋隼下。<br>　　专专望穜稑，搰搰条桑柘。日晏腹未充，霜繁体犹裸。<br>　　平生守仁义，所疾唯狙诈。上诵周孔书，沈溟至酣藉。<br>　　岂无致君术，尧舜不上下。岂无活国方，颇牧齐教化。<br>　　蛟龙任干死，云雨终不借。羿臂束如囚，徒劳夸善射。<br>　　才能诮箕斗，辩可移嵩华。若与甿辈量，饥寒殆相亚。<br>　　长吟倚清瑟，孤愤生遥夜。自古有遗贤，吾容偏称谢。
◎卷.8【记事】陆龟蒙<br>　　本作渔钓徒，心将遂疏放。苦为饥寒累，未得恣闲畅。<br>　　去年十二月，身住霅溪上。病里贺丰登，鸡豚聊馈饷。<br>　　巍峨卞山雪，凝冽不可向。瘦骨倍加寒，徒为厚缯纩。<br>　　晴来露青霭，千仞缺寻丈。卧恐玉华销，时时推枕望。<br>　　虽然营卫困，亦觉精神王。把笔强题诗，粗言瑰怪状。<br>　　吴兴郑太守，文律颇清壮。凤尾与鲸牙，纷披落杂唱。<br>　　缄书寄城内，搪突无以况。料峭采莲船，纵横簸天浪。<br>　　方倾谢公酒，忽值庄生丧。默默阻音徽，临风但惆怅。<br>　　春归迨秋末，固自婴微恙。岁晏弗躬亲，何由免欺诳。<br>　　今来观刈获，乃在松江并。门外两潮过，波澜光荡漾。<br>　　都缘新卜筑，是事皆草创。尔后如有年，还应惬微尚。<br>　　天高气味爽，野迥襟怀旷。感物动牢愁，愤时频肮脏。<br>　　平生乐篇翰，至老安敢忘。骏骨正牵盐，玄文终覆酱。<br>　　嗟今多赤舌，见善惟蔽谤。忖度大为防，涵容宽作量。<br>　　图书筐簏外，关眼皆賸长。饿隶亦胜无，薄田家所仰。<br>　　稍离饥寒患，学古真可强。圣道庶经营，世途多踉跄。<br>　　近闻天子诏，复许私酝酿。促使舂酒材，呼儿具盆盎。<br>　　宵长拥吟褐，日晏开书幌。我醉卿可还，陶然似元亮。
◎卷.9【孤雁】陆龟蒙<br>　　我生天地间，独作南宾雁。哀鸣慕前侣，不免饮啄晏。<br>　　虽蒙小雅咏，未脱鱼网患。况是婚礼须，忧为弋者篡。<br>　　晴鸢争上下，意气苦凌慢。吾常吓鸳雏，尔辈安足讪。<br>　　回头语晴鸢，汝食腐鼠惯。无异驽骀群，恋短豆皂栈。<br>　　岂知潇湘岸，葭菼蘋萍间。有石形状奇，寒流古来湾。<br>　　闲看麋鹿志，了不忧刍豢。世所重巾冠，何妨野夫丱。<br>　　骚人夸蕙芷，易象取陆苋。漆园逍遥篇，中亦载斥鷃。<br>　　汝惟材性下，嗜好不可谏。身虽慕高翔，粪壤是盻盼。<br>　　或闻通鬼魅，怪祟立可辩。硩蔟书尚存，宁容恣妖幻。
◎卷.10【南泾渔父】陆龟蒙<br>　　予方任疏慵，地僻即所好。江流背村落，偶往心已嫪。<br>　　田家相去远，岑寂且纵傲。出户手先筇，见人头未帽。<br>　　南泾有渔父，往往携稚造。问其所以渔，对我真蹈道。<br>　　我初簎鱼鳖，童丱至于耄。窟穴与生成，自然通壸奥。<br>　　孜孜戒吾属，天物不可暴。大小参去留，候其孳养报。<br>　　终朝获鱼利，鱼亦未常耗。同覆天地中，违仁辜覆焘。<br>　　余观为政者，此意谅难到。民皆死搜求，莫肯兴愍悼。<br>　　今年川泽旱，前岁山源潦。牒诉已盈庭，闻之类禽噪。<br>　　譬如死鸡鹜，岂不容乳抱。孟子讥宋人，非其揠苗躁。<br>　　吾嘉渔父旨，雅叶贤哲操。倘遇采诗官，斯文诚敢告。
◎卷.11【引泉诗（睦州龙兴观老君院作）】陆龟蒙<br>　　上嗣位六载，吾宗刺桐川。余来拜旌戟，诏下之明年。<br>　　是时春三月，绕郭花蝉联。岚盘百万髻，上插黄金钿。<br>　　授以道士馆，置榻于东偏。满院声碧树，空堂形老仙。<br>　　本性乐凝淡，及来更虚玄。焚香礼真像，盥手披灵编。<br>　　新定山角角，乌龙独巉然。除非净晴日，不见苍崖巅。<br>　　上有拏云峰，下有喷壑泉。泉分数十汊，落处皆峥潺。<br>　　寒声入烂醉，聒破西窗眠。支筇起独寻，只在墙东边。<br>　　呼童具畚锸，立凿莓苔穿。灇淙一派堕，练带横斜牵。<br>　　乱石抛落落，寒流响溅溅。狂奴七里濑，缩到疏楹前。<br>　　跳花泼半散，涌沫飞旋圆。势束三峡挂，泻危孤磴悬。<br>　　曾闻瑶池溜，亦灌朱草田。凫伯弄翠蕊，鸾雏舞丹烟。<br>　　凌风捩桂柁，隔雾驰犀船。况当玄元家，尝著道德篇。<br>　　上善可比水，斯文参五千。精灵若在此，肯恶微波传。<br>　　不拟争滴沥，还应会沦涟。出门复飞箭，合势浮青天。<br>　　必有学真子，鹿冠秋鹤颜。如能辅余志，日使疏其源。
◎卷.12【纪梦游甘露寺（寺在京口北固山上）】陆龟蒙<br>　　昔卧嵩高云，云窗正寒夕。披裘忽生梦，似到空王宅。<br>　　峨天一峰立，栏楯横半壁。级倚绿巅差，关临赤霄辟。<br>　　扪虚陟孤峭，不翅千馀尺。叠掌望罘罳，分明袒肩释。<br>　　凌香稽首罢，嘹哓□□□。高户乘北风，声号大波白。<br>　　光中目难送，定验方可觌。树细鸿蒙烟，岛疏零落碧。<br>　　须臾群籁入，空水相喷激。积浪亚寒堆，呀如斗危石。<br>　　跳音簇鞞鼓，溅沫交矛戟。鸟疾帆亦奔，纷纷助劲敌。<br>　　思非水灵怒，即是饥龙擘。怯慑不敢前，荷襟汗沾霢。<br>　　回经定僧处，泉木光相射。岩磴云族栖，柖柯露华适。<br>　　逍遥得真趋，逦迤寻常迹。山腹贮孤亭，岚根四垂帟。<br>　　谁题雪月句，乃是曹刘格。阆阙一枝琼，边楼数声笛。<br>　　吟高矍然起，若自苍旻掷。短烛堕馀花，圆蟾挂斜魄。<br>　　自从神锡境，无处不登陟。忽上南徐山，心期豁而获。<br>　　岂伊烦恼骨，合到清凉域。暗得胡蝶身，幽期尽相识。<br>　　奈何有名氏，未列金闺籍。翻惭丱顶童，得奉真如策。<br>　　云涛触风望，毫管和烟搦。聊记梦中游，留之问禅客。
◎卷.13【惜花】陆龟蒙<br>　　人寿期满百，花开唯一春。其间风雨至，旦夕旋为尘。<br>　　若使花解愁，愁于看花人。
◎卷.14【别离】陆龟蒙<br>　　丈夫非无泪，不洒离别间。杖剑对尊酒，耻为游子颜。<br>　　蝮蛇一螫手，壮士即解腕。所志在功名，离别何足叹。
◎卷.15【鸣雁行】陆龟蒙<br>　　朔风动地来，吹起沙上声。闺中有边思，玉箸此时横。<br>　　莫怕儿女恨，主人烹不鸣。
◎卷.16【短歌行】陆龟蒙<br>　　爪牙在身上，陷阱犹可制。爪牙在胸中，剑戟无所畏。<br>　　人言畏猛虎，谁是撩头弊。只见古来心，奸雄暗相噬。
◎卷.17【挟瑟歌】陆龟蒙<br>　　挟瑟为君抚，君嫌声太古。寥寥倚浪系，eP々沈湘语。<br>　　赖有秋风知，清泠吹玉柱。
◎卷.18【婕妤怨】陆龟蒙<br>　　妾貌非倾国，君王忽然宠。南山掌上来，下敌新恩重。<br>　　后宫多窈窕，日日学新声。一落君王耳，南山又须轻。
◎卷.19【江南曲】陆龟蒙<br>　　为爱江南春，涉江聊采蘋。水深烟浩浩，空对双车轮。<br>　　车轮明月团，车盖浮云盘。云月徒自好，水中行路难。<br>　　遥遥洛阳道，夹道生春草。寄语棹船郎，莫夸风浪好。<br>第六百二十卷
◎卷.1【渔具诗·网】陆龟蒙<br>　　大罟纲目繁，空江波浪黑。沈沈到波底，恰共波同色。<br>　　牵时万鬐入，已有千钧力。尚悔不横流，恐他人更得。
◎卷.2【渔具诗·罩】陆龟蒙<br>　　左手揭圆罛，轻桡弄舟子。不知潜鳞处，但去笼烟水。<br>　　时穿紫屏破，忽值朱衣起。贵得不贵名，敢论鲂与鲤。
◎卷.3【渔具诗·罱】陆龟蒙<br>　　有意烹小鲜，乘流驻孤棹。虽然烦取舍，未肯求津要。<br>　　多为虾蚬误，已分笑。寄语龙伯人，荒唐不同调。
◎卷.4【渔具诗·钓筒】陆龟蒙<br>　　短短截筠光，悠悠卧江色。蓬差橹相应，雨慢烟交织。<br>　　须臾中芳饵，迅疾如飞翼。彼竭我还浮，君看不争得。
◎卷.5【渔具诗·钓车】陆龟蒙<br>　　溪上持只轮，溪边指茅屋。闲乘风水便，敢议朱丹毂。<br>　　高多倚衡惧，下有折轴速。曷若载逍遥，归来卧云族。
◎卷.6【渔具诗·鱼梁】陆龟蒙<br>　　能编似云薄，横绝清川口。缺处欲随波，波中先置笱。<br>　　投身入笼槛，自古难飞走。尽日水滨吟，殷勤谢渔叟。
◎卷.7【渔具诗·叉鱼】陆龟蒙<br>　　春溪正含绿，良夜才参半。持矛若羽轻，列烛如星烂。<br>　　伤鳞跳密藻，碎首沈遥岸。尽族染东流，傍人作佳玩。
◎卷.8【渔具诗·射鱼】陆龟蒙<br>　　弯弓注碧浔，掉尾行凉沚。青枫下晚照，正在澄明里。<br>　　抨弦断荷扇，溅血殷菱蕊。若使禽荒闻，移之暴烟水。
◎卷.9【渔具诗·鸣桹】陆龟蒙<br>　　水浅藻荇涩，钓罩无所及。铿如木铎音，势若金钲急。<br>　　驱之就深处，用以资俯拾。搜罗尔甚微，遁去将何入。
◎卷.10【渔具诗·沪（吴人今谓之簖）】陆龟蒙<br>　　万植御洪波，森然倒林薄。千颅咽云上，过半随潮落。<br>　　其间风信背，更值雷声恶。天道亦裒多，吾将移海若。
◎卷.11【渔具诗·qF（吴人今谓之丛）】陆龟蒙<br>　　斩木置水中，枝条互相蔽。寒鱼遂家此，自以为生计。<br>　　春冰忽融冶，尽取无遗裔。所托成祸机，临川一凝睇。
◎卷.12【渔具诗·种鱼】陆龟蒙<br>　　凿池收赪鳞，疏疏置云屿。还同汗漫游，遂以江湖处。<br>　　如非一神守，潜被蛟龙主。蛟龙若无道，跛鳖亦可御。
◎卷.13【渔具诗·药鱼】陆龟蒙<br>　　香饵缀金钩，日中悬者几。盈川是毒流，细大同时死。<br>　　不唯空饲犬，便可将贻蚁。苟负竭泽心，其他尽如此。
◎卷.14【渔具诗·舴艋】陆龟蒙<br>　　篷棹两三事，天然相与闲。朝随稚子去，暮唱菱歌还。<br>　　倚石迟后侣，徐桡供远山。君看万斛载，沈溺须臾间。
◎卷.15【渔具诗·笭箵】陆龟蒙<br>　　谁谓笭箵小，我谓笭箵大。盛鱼自足餐，寘璧能为害。<br>　　时将刷蘋浪，又取悬藤带。不及腰上金，何劳问蓍蔡。
◎卷.16【奉和袭美添渔具五篇·渔庵】陆龟蒙<br>　　结茅次烟水，用以资啸傲。岂谓钓家流，忽同禅室号。<br>　　闲凭山叟占，晚有溪禽嫪。华屋莫相非，各随吾所好。
◎卷.17【奉和袭美添渔具五篇·钓矶】陆龟蒙<br>　　拣得白云根，秋潮未曾没。坡阤坐鳌背，散漫垂龙发。<br>　　持竿从掩雾，置酒复待月。即此放神情，何劳适吴越。
◎卷.18【奉和袭美添渔具五篇·蓑衣】陆龟蒙<br>　　山前度微雨，不废小涧渔。上有青袯襫，下有新腒疏。<br>　　滴沥珠影泫，离披岚彩虚。君看荷制者，不得安吾庐。
◎卷.19【奉和袭美添渔具五篇·箬笠】陆龟蒙<br>　　朝携下枫浦，晚戴出烟艇。冒雪或平檐，听泉时仄顶。<br>　　飙移霭然色，波乱危如影。不识九衢尘，终年居下泂。
◎卷.20【奉和袭美添渔具五篇·背蓬】陆龟蒙<br>　　敏手劈江筠，随身织烟壳。沙禽固不知，钓伴犹初觉。<br>　　闲从翠微拂，静唱沧浪濯。见说万山潭，渔童尽能学。
◎卷.21【樵人十咏·樵谿】陆龟蒙<br>　　山高谿且深，苍苍但群木。抽条欲千尺，众亦疑朴樕。<br>　　一朝蒙翦伐，万古辞林麓。若遇燎玄穹，微烟出云族。
◎卷.22【樵人十咏·樵家】陆龟蒙<br>　　草木黄落时，比邻见相喜。门当清涧尽，屋在寒云里。<br>　　山棚日才下，野灶烟初起。所谓顺天民，唐尧亦如此。
◎卷.23【樵人十咏·樵叟】陆龟蒙<br>　　自小即胼胝，至今凋鬓发。所图山褐厚，所爱山炉热。<br>　　不知冠盖好，但信烟霞活。富贵如疾颠，吾从老岩穴。
◎卷.24【樵人十咏·樵子】陆龟蒙<br>　　生自苍崖边，能谙白云养。才穿远林去，已在孤峰上。<br>　　薪和野花束，步带山词唱。日暮不归来，柴扉有人望。
◎卷.25【樵人十咏·樵径】陆龟蒙<br>　　石脉青霭间，行行自幽绝。方愁山缭绕，更值云遮截。<br>　　争推好林浪，共约归时节。不似名利途，相期覆车辙。
◎卷.26【樵人十咏·樵斧】陆龟蒙<br>　　淬砺秋水清，携持远山曙。丁丁在前涧，杳杳无寻处。<br>　　巢倾鸟犹在，树尽猿方去。授钺者何人，吾今易其虑。
◎卷.27【樵人十咏·樵担】陆龟蒙<br>　　轻无斗储价，重则筋力绝。欲下半岩时，忧襟两如结。<br>　　风高势还却，雪厚疑中折。负荷诚独难，移之赠来哲。
◎卷.28【樵人十咏·樵风】陆龟蒙<br>　　朝随早潮去，暮带残阳返。向背得清飙，相追无近远。<br>　　采山一何迟，服道常苦蹇。仙术信能为，年华未将晚。
◎卷.29【樵人十咏·樵火】陆龟蒙<br>　　积雪抱松坞，蠹根然草堂。深炉与远烧，此夜仍交光。<br>　　或似坐奇兽，或如焚异香。堪嗟宦游子，冻死道路傍。
◎卷.30【樵人十咏·樵歌】陆龟蒙<br>　　纵调为野吟，徐徐下云磴。因知负樵乐，不减援琴兴。<br>　　出林方自转，隔水犹相应。但取天壤情，何求郢人称。
◎卷.31【奉和袭美酒中十咏·酒星】陆龟蒙<br>　　万古醇酎气，结而成晶荧。降为嵇阮徒，动与尊罍并。<br>　　不独祭天庙，亦应邀客星。何当八月槎，载我游青冥。
◎卷.32【奉和袭美酒中十咏·酒泉】陆龟蒙<br>　　初悬碧崖口，渐注青溪腹。味既敌中山，饮宁拘一斛。<br>　　春疑浸花骨，暮若酣云族。此地得封侯，终身持美禄。
◎卷.33【奉和袭美酒中十咏·酒篘】陆龟蒙<br>　　山斋酝方熟，野童编近成。持来欢伯内，坐使贤人清。<br>　　不待盎中满，旋供花下倾。汪汪日可挹，未羡黄金籝。
◎卷.34【奉和袭美酒中十咏·酒床】陆龟蒙<br>　　六尺样何奇，溪边濯来洁。糟深贮方半，石重流还咽。<br>　　闲移秋病可，偶听寒梦缺。往往枕眠时，自疑陶靖节。
◎卷.35【奉和袭美酒中十咏·酒垆】陆龟蒙<br>　　锦里多佳人，当垆自沽酒。高低过反坫，大小随圆瓿。<br>　　数钱红烛下，涤器春江口。若得奉君欢，十千求一斗。
◎卷.36【奉和袭美酒中十咏·酒楼】陆龟蒙<br>　　百尺江上起，东风吹酒香。行人落帆上，远树涵残阳。<br>　　凝睇复凝睇，一觞还一觞。须知凭栏客，不醉难为肠。
◎卷.37【奉和袭美酒中十咏·酒旗】陆龟蒙<br>　　摇摇倚青岸，远荡游人思。风欹翠竹杠，雨澹香醪字。<br>　　才来隔烟见，已觉临江迟。大旆非不荣，其如有王事。
◎卷.38【奉和袭美酒中十咏·酒尊】陆龟蒙<br>　　黄金即为侈，白石又太拙。斫得奇树根，中如老蛟穴。<br>　　时招山下叟，共酌林间月。尽醉两忘言，谁能作天舌。
◎卷.39【奉和袭美酒中十咏·酒城】陆龟蒙<br>　　何代驱生灵，筑之为酿地。殊无甲兵守，但有糟浆气。<br>　　雉堞屹如狂，女墙低似醉。必若据而争，先登仪狄氏。
◎卷.40【奉和袭美酒中十咏·酒乡】陆龟蒙<br>　　谁知此中路，暗出虚无际。广莫是邻封，华胥为附丽。<br>　　三杯闻古乐，伯雅逢遗裔。自尔等荣枯，何劳问玄弟。
◎卷.41【添酒中六咏·酒池】陆龟蒙<br>　　万斛输曲沼，千钟未为多。残霞入醍齐，远岸澄白酂。<br>　　后土亦沈醉，奸臣空浩歌。迩来荒淫君，尚得乘馀波。
◎卷.42【添酒中六咏·酒龙】陆龟蒙<br>　　铜雀羽仪丽，金龙光彩奇。潜倾邺宫酒，忽作商庭漦。<br>　　若怒鳞甲赤，如酣头角垂。君臣坐相灭，安用骄奢为。
◎卷.43【添酒中六咏·酒瓮】陆龟蒙<br>　　候暖麹糵调，覆深苫盖净。溢处每淋漓，沉来还濎滢。<br>　　常闻清凉酎，可养希夷性。盗饮以为名，得非君子病。
◎卷.44【添酒中六咏·酒船】陆龟蒙<br>　　昔人性何诞，欲载无穷酒。波上任浮身，风来即开口。<br>　　荒唐意难遂，沉湎名不朽。千古如比肩，问君能继不。
◎卷.45【添酒中六咏·酒枪】陆龟蒙<br>　　景山实名士，所玩垂清尘。尝作酒家语，自言中圣人。<br>　　奇器质含古，挫糟未应醇。唯怀魏公子，即此飞觞频。
◎卷.46【添酒中六咏·酒杯】陆龟蒙<br>　　叔夜傲天壤，不将琴酒疏。制为酒中物，恐是琴之馀。<br>　　一弄广陵散，又裁绝交书。颓然掷林下，身世俱何如。
◎卷.47【奉和袭美茶具十咏·茶坞】陆龟蒙<br>　　茗地曲隈回，野行多缭绕。向阳就中密，背涧差还少。<br>　　遥盘云髻慢，乱簇香篝小。何处好幽期，满岩春露晓。
◎卷.48【奉和袭美茶具十咏·茶人】陆龟蒙<br>　　天赋识灵草，自然钟野姿。闲来北山下，似与东风期。<br>　　雨后探芳去，云间幽路危。唯应报春鸟，得共斯人知。
◎卷.49【奉和袭美茶具十咏·茶笋】陆龟蒙<br>　　所孕和气深，时抽玉苕短。轻烟渐结华，嫩蕊初成管。<br>　　寻来青霭曙，欲去红云暖。秀色自难逢，倾筐不曾满。
◎卷.50【奉和袭美茶具十咏·茶籝】陆龟蒙<br>　　金刀劈翠筠，织似波文斜。制作自野老，携持伴山娃。<br>　　昨日斗烟粒，今朝贮绿华。争歌调笑曲，日暮方还家。
◎卷.51【奉和袭美茶具十咏·茶舍】陆龟蒙<br>　　旋取山上材，驾为山下屋。门因水势斜，壁任岩隈曲。<br>　　朝随鸟俱散，暮与云同宿。不惮采掇劳，只忧官未足。
◎卷.52【奉和袭美茶具十咏·茶灶（《经》云茶灶无突）】陆龟蒙<br>　　无突抱轻岚，有烟映初旭。盈锅玉泉沸，满甑云芽熟。<br>　　奇香袭春桂，嫩色凌秋菊。炀者若吾徒，年年看不足。
◎卷.53【奉和袭美茶具十咏·茶焙】陆龟蒙<br>　　左右捣凝膏，朝昏布烟缕。方圆随样拍，次第依层取。<br>　　山谣纵高下，火候还文武。见说焙前人，时时炙花脯。
◎卷.54【奉和袭美茶具十咏·茶鼎】陆龟蒙<br>　　新泉气味良，古铁形状丑。那堪风雪夜，更值烟霞友。<br>　　曾过赪石下，又住清溪口。且共荐皋卢，何劳倾斗酒。
◎卷.55【奉和袭美茶具十咏·茶瓯】陆龟蒙<br>　　昔人谢塸埞，徒为妍词饰。岂如珪璧姿，又有烟岚色。<br>　　光参筠席上，韵雅金罍侧。直使于阗君，从来未尝识。
◎卷.56【奉和袭美茶具十咏·煮茶】陆龟蒙<br>　　闲来松间坐，看煮松上雪。时于浪花里，并下蓝英末。<br>　　倾馀精爽健，忽似氛埃灭。不合别观书，但宜窥玉札。<br>第六百二十一卷
◎卷.1【置酒行】陆龟蒙<br>　　落尘花片排香痕，阑珊醉露栖愁魂。洞庭波色惜不得，<br>　　东风领入黄金尊。千筠掷毫春谱大，碧舞红啼相倡和。<br>　　安知寂寞西海头，青pF未垂孤凤饿。
◎卷.2【江湖散人歌】陆龟蒙<br>　　江湖散人天骨奇，短发搔来蓬半垂。手提孤篁曳寒茧，<br>　　口诵太古沧浪词。词云太古万万古，民性甚野无风期。<br>　　夜栖止与禽兽杂，独自构架纵横枝。因而称曰有巢氏，<br>　　民共敬贵如君师。当时只效乌鹊辈，岂是有意陈尊卑。<br>　　无端后圣穿凿破，一派前导千流随。多方恼乱元气死，<br>　　日使文字生奸欺。圣人事业转销耗，尚有渔者存熙熙。<br>　　风波不独困一士，凡百器具皆能施。罛疏沪腐鲈鳜脱，<br>　　止失检驭无谗疵。人间所谓好男子，我见妇女留须眉。<br>　　奴颜婢膝真乞丐，反以正直为狂痴。所以头欲散，<br>　　不散弁峨巍。所以腰欲散，不散珮陆离。行散任之适，<br>　　坐散从倾欹；语散空谷应，笑散春云披；衣散单复便，<br>　　食散酸咸宜；书散浑真草，酒散甘醇醨；屋散势斜直，<br>　　树散行参差；客散忘簪屦，禽散虚笼池。物外一以散，<br>　　中心散何疑？不共诸侯分邑里，不与天子专隍陴。<br>　　静则守桑柘，乱则逃妻儿。金镳贝带未尝识，<br>　　白刃杀我穷生为。或闻蕃将负恩泽，号令铁马如风驰。<br>　　大君年小丞相少，当轴自请都旌旗。神锋悉出羽林仗，<br>　　缋画日月蟠龙螭。太宗基业甚牢固，小丑背叛当歼夷。<br>　　禁军近自肃宗置，抑遏辅国争雄雌。必然大段剪凶逆，<br>　　须召劲勇持军麾。四方贼垒犹占地，死者暴骨生寒饥。<br>　　归来辄拟荷锄笠，诟吏已责租钱迟。兴师十万一日费，<br>　　不啻千金何以支。只今利口且箕敛，何暇俯首哀惸嫠。<br>　　均荒补败岂无术，布在方册撑颓隵。冰霜襦袴易反掌。<br>　　白面诸郎殊不知。江湖散人悲古道，悠悠幸寄羲皇傲。<br>　　官家未议活苍生，拜赐江湖散人号。
◎卷.3【五歌·放牛】陆龟蒙<br>　　江草秋穷似秋半，十角吴牛放江岸。邻肩抵尾乍依隈，<br>　　横去斜奔忽分散。荒陂断堑无端入，背上时时孤鸟立。<br>　　日暮相将带雨归，田家烟火微茫湿。
◎卷.4【五歌·水鸟】陆龟蒙<br>　　水鸟山禽虽异名，天工各与双翅翎。雏巢吞啄即一例，<br>　　游处高卑殊不停。则有觜铍爪戟劲立直视者，<br>　　击搏挽裂图膻腥。如此等色恣豪横，耸身往往凌青冥。<br>　　为人罗绊取材力，韦鞲彩绶悬金铃。三驱不以鸟捕鸟，<br>　　矢下先得闻诸经。超然可继义勇后，恰似有志行天刑。<br>　　鸥闲鹤散两自遂，意思不受人丁宁。今朝棹倚寒江汀，<br>　　舂鉏翡翠参。孤翘侧睨瞥灭没，未是即肯驯檐楹。<br>　　妇女衣襟便佞舌，始得金笼日提挈。精神卓荦背人飞，<br>　　冷抱蒹葭宿烟月。我与时情大乖剌，只是江禽有毛发。<br>　　殷勤谢汝莫相猜，归来长短同群活。
◎卷.5【五歌·刈获】陆龟蒙<br>　　自春徂秋天弗雨，廉廉早稻才遮亩。芒粒稀疏熟更轻，<br>　　地与禾头不相拄。我来愁筑心如堵，更听农夫夜深语。<br>　　凶年是物即为灾，百阵野凫千穴鼠。平明抱杖入田中，<br>　　十穗萧条九穗空。敢言一岁囷仓实，不了如今朝暮舂。<br>　　天职谁司下民籍，苟有区区宜析析。本作耕耘意若何，<br>　　虫豸兼教食人食。古者为邦须蓄积，鲁饥尚责如齐籴。<br>　　今之为政异当时，一任流离恣征索。平生幸遇华阳客，<br>　　向日餐霞转肥白。欲卖耕牛弃水田，移家且傍三茅宅。
◎卷.6【五歌·雨夜】陆龟蒙<br>　　屋小茅干雨声大，自疑身著蓑衣卧。兼似孤舟小泊时，<br>　　风吹折苇来相佐。我有愁襟无可那，才成好梦刚惊破。<br>　　背壁残灯不及萤，重挑却向灯前坐。
◎卷.7【五歌·食鱼】陆龟蒙<br>　　江南春旱鱼无泽，岁晏未曾腥鼎鬲。今朝有客卖鲈鲂，<br>　　手提见我长于尺。呼儿舂取红莲米，轻重相当加十倍。<br>　　且作吴羹助早餐，饱卧晴檐曝寒背。横戈负羽正纷纷，<br>　　只用骁雄不用文。争如晓夕讴吟样，好伴沧洲白鸟群。
◎卷.8【丁隐君歌】陆龟蒙<br>　　华阳道士南游归，手中半卷青萝衣。自言逋客持赠我，<br>　　乃是钱塘丁翰之。连江大抵多奇岫，独话君家最奇秀。<br>　　盘烧天竺春笋肥，琴倚洞庭秋石瘦。草堂暗引龙泓溜，<br>　　老树根株若蹲兽。霜浓果熟未容收，往往儿童杂猿狖。<br>　　去岁猖狂有黄寇，官军解散无人斗。满城奔迸翰之闲，<br>　　只把枯松塞圭窦。前度相逢正卖文，一钱不直虚云云。<br>　　今来利作采樵客，可以抛身麋鹿群。丁隐君，丁隐君，<br>　　叩头且莫变名氏，即日更寻丁隐君。
◎卷.9【紫溪翁歌】陆龟蒙<br>　　一丘之木，其栖深也屋，吾容不辱；一溪之石，<br>　　其居平也席，吾劳以息；一窦之泉，其音清也弦，<br>　　吾方在悬。得乎人，得乎天，吾不知所以然而然。
◎卷.10【赓歌】陆龟蒙<br>　　采江之鱼兮，朝船有鲈。采江之蔬兮，暮筐有蒲。<br>　　左图且书，右琴与壶。寿欤夭欤，贵欤贱欤。
◎卷.11【鹤媒歌】陆龟蒙<br>　　偶系渔舟汀树枝，因看射鸟令人悲。盘空野鹤忽然下，<br>　　背翳见媒心不疑。媒闲静立如无事，清唳时时入遥吹。<br>　　裴回未忍过南塘，且应同声就同类。梳翎宛若相逢喜，<br>　　只怕才来又惊起。窥鳞啄藻乍低昂，立定当胸流一矢。<br>　　媒欢舞跃势离披，似谄功能邀弩儿。云飞水宿各自物，<br>　　妒侣害群犹尔为。而况世间有名利，外头笑语中猜忌。<br>　　君不见荒陂野鹤陷良媒，同类同声真可畏。
◎卷.12【庆封宅古井行】陆龟蒙<br>　　古甓团团藓花碧，鼎渫寒泉深百尺。江南戴白尽能言，<br>　　此地曾为庆封宅。庆封嗜酒荒齐政，齐人剪族封奔迸。<br>　　虽过鲁国羞鲁儒，欲弄吴民窃吴柄。吴分岩邑号朱方，<br>　　子家负固心强梁。泽车豪马驰似水，锦凤玉龙森若墙。<br>　　一朝云梦围兵至，胸陷锋铓脑涂地。因知富德不富财，<br>　　颜氏箪瓢有深意。宣父尝违盗泉水，懦夫立事贪夫止。<br>　　今歌此井示吴人，断绠沉瓶自兹始。
◎卷.13【小鸡山樵人歌】陆龟蒙<br>　　长其船兮利其斧，输予薪兮勿予侮。田予登兮榖予庾，<br>　　突晨烟兮蓬缕缕。窗有明兮编有古，饱而安兮惟编是伍，<br>　　时不用兮吾无汝抚。
◎卷.14【吴俞儿舞歌·剑俞】陆龟蒙<br>　　枝月喉，棹霜脊，北斗离离在寒碧。龙魂清，虎尾白，<br>　　秋照海心同一色。纛影吒沙千影侧，神豪发直。<br>　　四睨之人股佶栗，欲定不定定不得。舂牍残，儿且止。<br>　　狄胡有胆大如山，怖亦死。
◎卷.15【吴俞儿舞歌·矛俞】陆龟蒙<br>　　手盘风，头背分，电光战扇，欲刺敲心留半线。<br>　　缠肩绕脰，dl合眩旋，卓植赴列，夺避中节。<br>　　前冲函礼穴，上指孛彗灭，与君一用来有截。
◎卷.16【弩俞】陆龟蒙<br>　　牛来开弦，人为置镞。捩机关，迸山谷，鹿骇涩，隼击迟。<br>　　析毫中睫，洞腋分龟。达坚垒，残雄师，可以冠猛乐壮曲。<br>　　抑扬蹈厉，有裂犀兕之气者，非公与？
◎卷.17【句曲山朝真词二首·迎真】陆龟蒙<br>　　九华磬答寒泉急，十绝幡摇翠微湿。司命旍旌未下来，<br>　　焚香抱简凝神立。残星下照霓襟冷，缺月才分鹤轮影。<br>　　空洞灵章发一声，春来万壑烟花醒。
◎卷.18【句曲山朝真词二首·送真】陆龟蒙<br>　　萦云凤髻飘然解，玉钺玄干俨先迈。朝真弟子悄无言，<br>　　再拜碧杯添沆瀣。火gW跳跃龙毛盖，脑发青青wT綷綷。<br>　　万象销沉一瞬间，空馀月外闻残佩。
◎卷.19【战秋辞】陆龟蒙<br>　　八月空堂，前临隙荒。抽关散扇，晨乌未光。左右物态，<br>　　森疏强梁。天随子爽駴恂栗，恍军庸之我当。濠然而沟，<br>　　垒然而墙。纛然而桂，队然而篁。杉巉攒矛，蕉标建常。<br>　　槁艾矢束，矫蔓弦张。蛙合助吹，鸟分启行。<br>　　若革进而金止，固违阴而就阳。无何，云颜师，风旨伯。<br>　　苍茫惨澹，隳危摵划。烟蒙上焚，雨阵下棘。如濠者注，<br>　　如垒者辟；如纛者亚，如队者析；如矛者折，如常者拆；<br>　　如矢者仆，如弦者磔；如吹者喑，如行者惕。<br>　　石有发兮尽累，木有耳兮咸馘。云风雨烟，乘胜之势骄；<br>　　杉篁蕉蔓，败北之气摵。天随子曰：吁，秋无神则已，<br>　　如其有神，吾为尔羞之。南北畿圻，盗兴五期。方州大都，<br>　　虎节龙旗。瓦解冰碎，瓜分豆离。斧抵耋老，干穿乳儿。<br>　　昨宇今烬，朝人暮尸。万犊一啖，千仓一炊。扰践边朔，<br>　　歼伤蜑夷。制质守帅，披攘城池。弓弮不刓，甲缀不离。<br>　　凶渠歌笑，裂地无疑。天有四序，秋为司刑。少昊负扆，<br>　　亲朝百灵。蓐收相臣，太白将星。可霾可电，可风可霆。<br>　　可堑溺颠陷，可夭札迷冥。曾忘鏖剪，自意澄宁。<br>　　苟蜡礼之云责，触天怒而谁丁，奈何欺荒庭？凌坏砌，<br>　　摋崇茝，批宿蕙，揭编茅而逞力，断纬萧而作势，<br>　　不过约弱欹垂，戕残废替。可谓弃其本而趋其末，<br>　　舍其大而从其细也。辞犹未已，色若愧耻，于是堕者止，<br>　　偃者起。
◎卷.20【祝牛宫辞】陆龟蒙<br>　　四牸三牯，中一去乳。天霜降寒，纳此室处。<br>　　老农拘拘，度地不亩。东西几何，七举其武。<br>　　南北几何，丈二加五。偶楹当闲，载尺入土。<br>　　太岁在亥，馀不足数。上缔蓬茅，下远官府。<br>　　耕耨以时，饮食得所。或寝或卧，免风免雨。<br>　　宜尔子孙，实我仓庾。
◎卷.21【迎潮送潮辞·迎潮】陆龟蒙<br>　　江霜严兮枫叶丹，潮声高兮墟落寒。鸥巢卑兮渔箔短，<br>　　远岸没兮光烂烂。潮之德兮无际，既充其大兮又充其细。<br>　　密幽人兮款柴门，寂寞流连兮依稀旧痕。<br>　　濡腴泽槁兮潮之恩，不尸其功兮归于混元。
◎卷.22【迎潮送潮辞·送潮】陆龟蒙<br>　　潮西来兮又东下，日染中流兮红洒洒。汀葭苍兮屿蓼枯，<br>　　风骚牢兮愁烟孤。大几望兮微将晦翳，睨瀛溶兮敛然而退。<br>　　爱长波兮数数，一幅巾兮无缨可濯。帆生尘兮楫有衣，<br>　　怅潮之还兮吾犹未归。
◎卷.23【问吴宫辞】陆龟蒙<br>　　彼吴之宫兮江之那涯，复道盘兮当高且斜。<br>　　波摇疏兮雾濛箔，菡萏国兮鸳鸯家。鸾之箫兮蛟之瑟，<br>　　骈筠参差兮界丝密。宴曲房兮上初日，<br>　　月落星稀兮歌酣未毕。越山丛丛兮越溪疾，<br>　　美人雄剑兮相先后出。火姑苏兮沼长洲，<br>　　此宫之丽人兮留乎不留。霜氛重兮孤榜晓，<br>　　远树扶苏兮愁烟悄眇。欲摭愁烟兮问故基，<br>　　又恐愁烟兮推白鸟。<br>第六百二十二卷
◎卷.1【萤诗】陆龟蒙<br>　　肖翘虽振羽，戚促尽疑冰。风助流还急，烟遮点渐凝。<br>　　不须轻列宿，才可拟孤灯。莫倚隋家事，曾烦下诏征。
◎卷.2【蝉】陆龟蒙<br>　　只凭风作使，全仰柳为都。一腹清何甚，双翎薄更无。<br>　　伴貂金换酒，并雀画成图。恐是千年恨，偏令落日呼。
◎卷.3【秋热】陆龟蒙<br>　　自惜秋捐扇，今来意未衰。殷勤付柔握，淅沥待清吹。<br>　　午气朱崖近，宵声白羽随。总如南国候，无复婕妤悲。
◎卷.4【村中晚望】陆龟蒙<br>　　抱杖柴门立，江村日易斜。雁寒犹忆侣，人病更离家。<br>　　短鬓看成雪，双眸旧有花。何须万里外，即此是天涯。
◎卷.5【四明山诗·石窗】陆龟蒙<br>　　石窗何处见，万仞倚晴虚。积霭迷青琐，残霞动绮疏。<br>　　山应列圆峤，宫便接方诸。只有三奔客，时来教隐书。
◎卷.6【四明山诗·过云】陆龟蒙<br>　　相访一程云，云深路仅分。啸台随日辨，樵斧带风闻。<br>　　晓著衣全湿，寒冲酒不醺。几回归思静，仿佛见苏君。
◎卷.7【四明山诗·云南】陆龟蒙<br>　　云南更有溪，丹砾尽无泥。药有巴賨卖，枝多越鸟啼。<br>　　夜清先月午，秋近少岚迷。若得山颜住，芝zC手自携。
◎卷.39【四明山诗·云北】陆龟蒙<br>　　云北是阳川，人家洞壑连。坛当星斗下，楼拶翠微边。<br>　　一半遥峰雨，三条古井烟。金庭如有路，应到左神天。
◎卷.40【四明山诗·鹿亭】陆龟蒙<br>　　鹿亭岩下置，时领白麛过。草细眠应久，泉香饮自多。<br>　　认声来月坞，寻迹到烟萝。早晚吞金液，骑将上绛河。
◎卷.41【四明山诗·樊榭】陆龟蒙<br>　　樊榭何年筑，人应白日飞。至今山客说，时驾玉麟归。<br>　　乳蒂缘松嫩，芝台出石微。凭栏虚目断，不见羽华衣。
◎卷.42【四明山诗·潺湲洞】陆龟蒙<br>　　石浅洞门深，潺潺万古音。似吹双羽管，如奏落霞琴。<br>　　倒穴漂龙沫，穿松溅鹤襟。何人乘月弄，应作上清吟。
◎卷.43【四明山诗·青棂子】陆龟蒙<br>　　山实号青棂，环冈次第生。外形坚绿壳，中味敌璚英。<br>　　堕石樵儿拾，敲林宿鸟惊。亦应仙吏守，时取荐层城。
◎卷.44【四明山诗·鞠侯】陆龟蒙<br>　　何事鞠侯名，先封在四明。但为连臂饮，不作断肠声。<br>　　野蔓垂缨细，寒泉佩玉清。满林游宦子，谁为作君卿。
◎卷.45【奉和袭美赠魏处士五贶诗·五泻舟】陆龟蒙<br>　　样自桐川得，词因隐地成。好渔翁亦喜，新白鸟还惊。<br>　　沙际拥江沫，渡头横雨声。尚应嫌越相，遗祸不遗名。
◎卷.46【奉和袭美赠魏处士五贶诗·华顶杖】陆龟蒙<br>　　万古阴崖雪，灵根不为枯。瘦于霜鹤胫，奇似黑龙须。<br>　　拄访谭玄客，持看泼墨图。湖云如有路，兼可到仙都。
◎卷.47【奉和袭美赠魏处士五贶诗·太湖砚】陆龟蒙<br>　　谁截小秋滩，闲窥四绪宽。绕为千嶂远，深置一潭寒。<br>　　坐久云应出，诗成墨未干。不知新博物，何处拟重刊。
◎卷.48【奉和袭美赠魏处士五贶诗·乌龙养和】陆龟蒙<br>　　养和名字好，偏寄道情深。所以亲逋客，兼能助五禽。<br>　　倚肩沧海望，钩膝白云吟。不是逍遥侣，谁知世外心。
◎卷.49【奉和袭美赠魏处士五贶诗·诃陵尊】陆龟蒙<br>　　鱼骼匠成尊，犹残海浪痕。外堪欺玳瑁，中可酌昆仑。<br>　　水绕苔矶曲，山当草阁门。此中醒复醉，何必问乾坤。
◎卷.50【奉酬袭美早春病中书事】陆龟蒙<br>　　只贪诗调苦，不计病容生。我亦休文瘦，君能叔宝清。<br>　　药须勤一服，春莫累多情。欲入毗耶问，无人敌净名。
◎卷.51【又酬次韵】陆龟蒙<br>　　从来多远思，尤向静中生。所以令心苦，还应是骨清。<br>　　酒香偏入梦，花落又关情。积此风流事，争无后世名。
◎卷.52【奉酬袭美秋晚见题二首】陆龟蒙<br>　　为爱晚窗明，门前亦懒行。图书看得熟，邻里见还生。<br>　　鸟啄琴材响，僧传药味精。缘君多古思，携手上空城。<br>　　何事乐渔樵，巾车或倚桡。和诗盈古箧，赊酒半寒瓢。<br>　　失雨园蔬赤，无风蚛叶凋。清言一相遗，吾道未全消。
◎卷.53【奉和袭美初冬章上人院】陆龟蒙<br>　　每伴来方丈，还如到四禅。菊承荒砌露，茶待远山泉。<br>　　画古全无迹，林寒却有烟。相看吟未竟，金磬已泠然。
◎卷.54【袭美见题郊居十首，因次韵酬之以伸荣谢】陆龟蒙<br>　　近来唯乐静，移傍故城居。闲打修琴料，时封谢药书。<br>　　夜停江上鸟，晴晒箧中鱼。出亦图何事，无劳置栈车。<br>　　倩人医病树，看仆补衡茅。散发还同阮，无心敢慕巢。<br>　　简便书露竹，尊待破霜匏。日好林间坐，烟萝近欲交。<br>　　倭僧留海纸，山匠制云床。懒外应无敌，贫中直是王。<br>　　池平鸥思喜，花尽蝶情忙。欲问新秋计，菱丝一亩强。<br>　　故山空自掷，当路竟谁知。只有经时策，全无养拙资。<br>　　病深怜灸客，炊晚信樵儿。谩欲陈风俗，周官未采诗。<br>　　福地能容堑，玄关讵有扉。静思琼版字，闲洗铁筇衣。<br>　　鸟破凉烟下，人冲暮雨归。故园秋草梦，犹记绿微微。<br>　　水影沉鱼器，邻声动纬车。燕轻捎坠叶，蜂懒卧燋花。<br>　　说史评诸例，论兵到百家。明时如不用，归去种桑麻。<br>　　禹穴奇编缺，雷平异境残。静吟封箓检，归兴削帆竿。<br>　　白石堪为饭，青萝好作冠。几时当斗柄，同上步罡坛。<br>　　强起披衣坐，徐行处暑天。上阶来斗雀，移树去惊蝉。<br>　　莫问盐车骏，谁看酱瓿玄。黄金如可化，相近买云泉。<br>　　野入青芜巷，陂侵白竹门。风高开栗刺，沙浅露芹根。<br>　　迸鼠缘藤桁，饥乌立石盆。东吴虽不改，谁是武王孙。<br>　　疏慵真有素，时势尽无能。风月虽为敌，林泉幸未憎。<br>　　酒材经夏阙，诗债待秋征。只有君同癖，闲来对曲肱。
◎卷.55【和张广文贲旅泊吴门次韵】陆龟蒙<br>　　高秋能叩触，天籁忽成文。苦调虽潜倚，灵音自绝群。<br>　　茅峰曾醮斗，笠泽久眠云。许伴山中躅，三年任一醺。
◎卷.56【又次前韵酬广文】陆龟蒙<br>　　独倚秋光岸，风漪学簟文。玄堪教凤集，书好换鹅群。<br>　　叶堕平台月，香消古径云。强歌非白纻，聊以送馀醺。
◎卷.57【送延陵张宰】陆龟蒙<br>　　春尽未离关，之官亦似闲。不嫌请薄俸，为喜带名山。<br>　　默祷三真后，高吟十字还。只应江上鸟，时下讼庭间。
◎卷.58【送人罢官归茅山】陆龟蒙<br>　　呼僮晓拂鞍，归上大茅端。薄俸虽休入，明霞自足餐。<br>　　暗霜松粒赤，疏雨草堂寒。又凿中峰石，重修醮月坛。
◎卷.59【立春日】陆龟蒙<br>　　去年花落时，题作送春诗。自为重相见，应无今日悲。<br>　　道孤逢识寡，身病买名迟。一夜东风起，开帘不敢窥。
◎卷.60【中秋夜寄友生】陆龟蒙<br>　　秋来一度满，重见色难齐。独坐犹过午，同吟不到西。<br>　　疏芒唯斗在，残白合河迷。更忆前年望，孤舟泊大溪。<br>第六百二十三卷
◎卷.1【奉和袭美古杉三十韵】陆龟蒙<br>　　众木尽相遗，孤芳独任奇。锸天形硉兀，当殿势頫危。<br>　　恐是夸娥怒，教临嶻嶭衰。节穿开耳目，根瘿坐熊罴。<br>　　世只论荣落，人谁问等衰。有巅从日上，无叶与秋欺。<br>　　虎搏应难动，雕蹲不敢迟。战锋新缺齾，烧岸黑bO黧。<br>　　斗死龙骸杂，争奔鹿角差。肢销洪水脑，棱耸梵天眉。<br>　　磔索珊瑚涌，森严獬豸窥。向空分荦指，冲浪出鲸鬐。<br>　　杨仆船橦在，蚩尤阵纛隳。下连金粟固，高用铁菱披。<br>　　挺若苻坚棰，浮于祖纳椎。峥嵘惊露鹤，bp趚阂云螭。<br>　　傍宇将支压，撑霄欲抵隵。背交虫臂挶，相向鹘拳追。<br>　　格笔差犹立，阶干卓未麾。鬼神应暗画，风雨恐潜移。<br>　　已觉寒松伏，偏宜后土疲。好邀清啸傲，堪映古茅茨。<br>　　材大应容蝎，年深必孕夔。后雕依佛氏，初植必僧弥。<br>　　拥肿烦庄辩，槎牙费庾词。咏多灵府困，搜苦化权卑。<br>　　类既区中寡，朋当物外推。蟠桃标日域，珠草侍仙墀。<br>　　真宰诚求梦，春工幸可医。若能嘘嶰竹，犹足动华滋。
◎卷.2【奉和袭美新秋言怀三十韵次韵】陆龟蒙<br>　　身闲唯爱静，篱外是荒郊。地僻怜同巷，庭喧厌累巢。<br>　　岸声摇舴艋，窗影辨蟏蛸。径只溪禽下，关唯野客敲。<br>　　竹冈从古凸，池缘本来bn。早藕擎霜节，凉花束紫梢。<br>　　渔情随锤网，猎兴起鸣髇。好梦经年说，名方著处抄。<br>　　才疏惟自补，技痒欲谁抓。窗静常悬dO，鞭闲不正鞘。<br>　　山衣轻斧藻，天籁逸弦匏。蕙转风前带，桃烘雨后胶。<br>　　藓干黏晚砌，烟湿动晨庖。沉约便图籍，扬雄重酒肴。<br>　　目曾窥绝洞，耳不犯征铙。历外穷飞朔，蓍中记伏爻。<br>　　石林空寂历，云肆肯哓譊。松桂何妨蠹，龟龙亦任嘲。<br>　　未能丹作髓，谁相紫为胞。莫把荣枯异，但和大小包。<br>　　由弓猿不捷，梁圈虎忘虓。旧友怀三益，关山阻二崤。<br>　　道随书簏古，时共钓轮抛。好作忘机士，须为莫逆交。<br>　　看君驰谏草，怜我卧衡茅。出处虽冥默，薰莸肯溷殽。<br>　　岸沙从鹤印，崖蜜劝人摷。白菌盈枯枿，黄精满绿筲。<br>　　仙因隐居信，禅是净名教。勿谓江湖永，终浮一大瓟。
◎卷.3【和袭美江南书情二十韵寄秘阁韦校书贻之商洛…次韵】陆龟蒙<br>　　我志如鱼乐，君词称凤衔。暂来从露冕，何事买云岩。<br>　　水石应容病，松篁未听谗。罐香松蠹腻，山信药苗缄。<br>　　爱鹭欹危立，思猿矍铄獑。谢才偏许脁，阮放最怜咸。<br>　　大乐宁忘缶，奇工肯顾瑊。客愁迷旧隐，鹰健想秋毚。<br>　　砚缺犹慵琢，文繁却要芟。雨馀幽沼净，霞散远峰巉。<br>　　洗笔烟成段，培花土作杴。访僧还觅伴，医鹤自须监。<br>　　荒庙犹怀季，清滩几梦严。背风开蠹简，冲浪试新帆。<br>　　闷忆年支酒，闲裁古样衫。钓家随野舫，仙蕴逐雕函。<br>　　度岁赊羸马，先春买小螊。共疏泉入竹，同坐月过杉。<br>　　染翰穷高致，怀贤发至諴。不堪潘子鬓，愁促易髟髟。
◎卷.4【忆袭美洞庭观步奉和次韵】陆龟蒙<br>　　闻君游静境，雅具更摐摐。竹伞遮云径，藤鞋踏藓矼。<br>　　杖斑花不一，尊大瘿成双。水鸟行沙屿，山僧礼石幢。<br>　　已甘三秀味，谁念百牢腔。远棹投何处，残阳到几窗。<br>　　仙谣珠树曲，村饷白醅缸。地里方吴会，人风似冉厖。<br>　　探幽非遁世，寻胜肯迷邦。为读江南传，何贤过二庞。
◎卷.5【江墅言怀】陆龟蒙<br>　　病身兼稚子，田舍劣相容。迹共公卿绝，贫须稼穑供。<br>　　月方行到闰，霜始近言浓。树少栖禽杂，村孤守犬重。<br>　　汀洲藏晚弋，篱落露寒舂。野弁欹还整，家书拆又封。<br>　　杉篁宜夕照，窗户倚疏钟。南北唯闻战，纵横未胜农。<br>　　大春虽苦学，叔夜本多慵。直使貂裘弊，犹堪过一冬。
◎卷.6【自和次前韵】陆龟蒙<br>　　命既时相背，才非世所容。著书粮易绝，多病药难供。<br>　　梦为怀山数，愁因戒酒浓。鸟媒呈不一，鱼寨下仍重。<br>　　晚桁蓑兼褐，晴檐织带舂。著签分水味，标石认田封。<br>　　此地家三户，何人禄万钟。草堂聊当贵，金穴任轻农。<br>　　把钓竿初冷，题诗笔未慵。莫忧寒事晚，江上少严冬。
◎卷.7【秋日遣怀十六韵寄道侣】陆龟蒙<br>　　尽日临风坐，雄词妙略兼。共知时世薄，宁恨岁华淹。<br>　　且把灵方试，休凭吉梦占。夜然烧汞火，朝炼洗金盐。<br>　　有路求真隐，无媒举孝廉。自然成啸傲，不是学沉潜。<br>　　水恨同心隔，霜愁两鬓沾。鹤屏怜掩扇，乌帽爱垂檐。<br>　　雅调宜观乐，清才称典签。冠頫玄发少，书健紫毫尖。<br>　　故疾因秋召，尘容畏日黔。壮图须行行，儒服谩襜襜。<br>　　片石聊当枕，横烟欲代帘。蠹根延穴蚁，疏叶漏庭蟾。<br>　　药鼎高低铸，云庵早晚苫。胡麻如重寄，从诮我无厌。
◎卷.8【京口与友生话别】陆龟蒙<br>　　共是悲秋客，相逢恨不堪。雁频辞蓟北，人尚在江南。<br>　　名利机初发，樵渔事先谙。松门穿戴寺，荷径绕秦潭。<br>　　绳检真难束，疏慵却易耽。枕当高树稳，茶试远泉甘。<br>　　架上经唯一，尊前雅只三。风云劳梦想，天地人醺酣。<br>　　历自尧阶数，书因禹穴探。御龙虽世禄，下马亦清谭。<br>　　国计徒盈策，家储不满甔。断帘从燕出，頫弁请人簪。<br>　　木坠凉来叶，山横霁后岚。竹窗深窈窕，苔洞绿龛弇。<br>　　积行依颜子，和光则老聃。杖诚为虎节，披信作鲛函。<br>　　养鹭看窥沼，寻僧助结庵。功名思马援，歌唱咽羊昙。<br>　　乞食羞孤凤，无衣羡八蚕。系帆留宿客，吟句任羸骖。<br>　　宠鹤空无卫，占乌未见gm。香还须是桂，青会出于蓝。<br>　　蜀酒时倾瓿，吴虾遍发坩。玉封千挺藕，霜闭一筒柑。<br>　　惜佩终邀祸，辞环好激贪。宗溟虽畎浍，成厦必楩楠。<br>　　碧玉雕琴荐，黄金饰剑镡。烟缘莎砌引，水为药畦担。<br>　　博物君能继，多才我尚惭。别离犹得在，秋鬓未鬖鬖。
◎卷.9【丹阳道中寄友生】陆龟蒙<br>　　烟树绿微微，春流浸竹扉。短蓑携稚去，孤艇载鱼归。<br>　　海俗芦编室，村娃练束衣。旧栽奴橘老，新刈女桑肥。<br>　　锦鲤冲风掷，丝禽掠浪飞。短亭幽径入，陈庙数峰围。<br>　　地废金牛暗，陵荒石兽稀。思君同一望，帆上怨馀晖。
◎卷.10【寄茅山何道士】陆龟蒙<br>　　终身持玉舄，丹诀未应传。况是曾同宿，相违便隔年。<br>　　问颜知更少，听话想逾玄。古箓文垂露，新金汞绝烟。<br>　　蜂供和饵蜜，人寄买溪钱。紫燕长巢硐，青龟忽上莲。<br>　　箧藏征隐诏，囊佩摄生篇。圃暖芝台秀，岩春乳管圆。<br>　　池栖子孙鹤，堂宿弟兄仙。幸阅灵书次，心期赐一编。
◎卷.11【江南秋怀寄华阳山人】陆龟蒙<br>　　栉发凉天曙，含毫故国情。归心一夜极，病体九秋轻。<br>　　忽起襜褕咏，因悲络纬鸣。逢山即堪隐，何路可图荣。<br>　　揲策空占命，持竿不钓名。忘忧如有待，纵懒似无营。<br>　　小径才分草，斜扉劣辨荆。冷荷承露菂，疏菊卧烟茎。<br>　　谱为听琴阅，图缘看海帧。鹭毛浮岛白，鱼尾撇波赪。<br>　　庭橘低攀嗅，园葵旋折烹。饿乌窥食案，斗鼠落书棚。<br>　　种豆悲杨恽，投瓜忆卫旍。东林谁处士，南郭自先生。<br>　　分野星多蹇，连山卦少亨。衣裾徒博大，文籍漫纵横。<br>　　兰叶骚人佩，莼丝内史羹。鹖冠难适越，羊酪未饶伧。<br>　　倚啸微抽恨，论玄好析酲。栖迟劳鼓箧，豪侠爱金籝。<br>　　炼药传丹鼎，尝茶试石bP。沼连枯苇暗，窗对脱梧明。<br>　　未达讥张翰，非才嫉祢衡。远怀魂易黯，幽愤骨堪惊。<br>　　砺缺知矛利，磨瑕见璧瑛。道源疏滴沥，儒肆售精诚。<br>　　敢叹良时掷，犹胜乱世撄。相秦犹几死，王汉尚当黥。<br>　　饮啄期应定，穷通势莫争。髡钳为皂隶，谭笑得公卿。<br>　　浴日安知量，追风不计程。尘埃张耳分，肝胆季心倾。<br>　　谕蜀专操檄，通瓯独请缨。匹夫能曲踊，万骑可横行。<br>　　许国轻妻子，防边重战耕。俄分上尊酒，骤厌五侯鲭。<br>　　静默供三语，从容等一枰。弘深司马法，雄杰贰师兵。<br>　　朔雪埋烽燧，寒笳裂旆旌。乘时收句注，即日扫欃枪。<br>　　武昔威殊俗，文今被八弦。琮璜陈始毕，韶夏教初成。<br>　　芽孽群妖灭，松筠百度贞。郎官青琐拜，使者绣衣迎。<br>　　帝道将云辟，浇波渐砥平。学徒羞说霸，佳士耻为跉。<br>　　负杖歌栖亩，操觚赋北征。才当曹斗怯，书比惠车盈。<br>　　谢氏怜儿女，郄家贵舅甥。唯荒稚珪宅，莫赠景山枪。<br>　　贤彦风流远，江湖思绪萦。讴哑摇舴艋，出没漾。<br>　　晚树参差碧，奇峰逦迤晴。水喧揌紫芡，村响yw香粳。<br>　　荷笠渔翁古，穿篱守犬狞。公衫白纻卷，田饷绿筲擎。<br>　　地与膏腴错，人多富寿并。相欢时帖泰，独坐岁峥嵘。<br>　　唧啧蛩吟壁，连轩鹤舞楹。戍风飘叠鼓，邻月动哀筝。<br>　　未得文章力，何由俸禄请。和铅还搰搰，持斧自丁丁。<br>　　惊惧疑凋朽，功勤过屑琼。凝神披夕秀，尽力取朝英。<br>　　蠹简开尘箧，寒灯立晓檠。静翻词客系，闲难史官评。<br>　　天地宁舒惨，山川自变更。只能分跖惠，谁解等殇彭。<br>　　项岂重瞳圣，夔犹一足cF。阮高酣麹糵，庄达谢牺牲。<br>　　齰舌无劳话，宽心岂可盛。但从垆冶锻，莫受罻罗婴。<br>　　砚拨萍根洗，舟冲蓼穗撑。短床编翠竹，低机凭红柽。<br>　　霜信催杨柳，烟容袅杜蘅。桁排巢燕燕，屏画醉猩猩。<br>　　懒桧推岚影，飞泉撼玉琤。fsfp寻远近，握槊斗输赢。<br>　　枝压离披瓠，檐垂礧磊橙。忘情及宗炳，抱疾过刘桢。<br>　　野馈夸菰饭，江商贾蔗饧。送神抱瓦釜，留客上瓷觥。<br>　　举楫挥青剑，鸣榔扣远钲。鸟行沉莽碧，鱼队破泓澄。<br>　　手戟非吾事，腰镰且发硎。谅难求摽摽，聊欲取铮铮。<br>　　几叹虫甘蓼，还思鹿美苹。愁长难自剪，歌断有谁赓。<br>　　未去师黄石，空能说白珩。性湍休激浪，言莠罢抽萌。<br>　　地僻琴尊独，溪寒杖屦清。物齐消臆对，戈倒共心盟。<br>　　丝曳灵妃瑟，金涵太子笙。幽栖胶竹坞，仙虑驿蓬瀛。<br>　　想像珠襦凤，追飞翠蕊莺。雾帘深杳悄，云磬冷敲铿。<br>　　箓字多阶品，华阳足弟兄。焚香凝一室，尽日思层城。<br>　　匿景崦嵫色，呀空渤澥声。吾当营巨黍，东去射长鲸。
◎卷.12【送宣武从事越中按狱】陆龟蒙<br>　　晓看呈使范，知欲敕星轺。水国难驱传，山城便倚桡。<br>　　秉筹先独立，持法称高标。旌旆临危堞，金丝发丽谯。<br>　　别愁当翠巘，冤望隔风潮。木落孤帆迥，江寒叠鼓飘。<br>　　客鸿吴岛尽，残雪剡汀消。坐想休秦狱，春应到柳条。
◎卷.13【江南冬至和人怀洛下】陆龟蒙<br>　　昔居清洛涯，长恨苦寒迟。自作江南客，稀迟下雪时。<br>　　有烟栖菊梗，无冻落杉枝。背日能寻径，临风尚覆棋。<br>　　鸟声浑欲转，草邑固应知。与看平湖上，东流或片澌。
◎卷.14【谨和谏议罢郡叙怀六韵】陆龟蒙<br>　　已报东吴政，初捐左契归。天应酬苦节，人不犯寒威。<br>　　江上思重借，朝端望载饥。紫泥封夜诏，金殿赐春衣。<br>　　对酒情何远，裁诗思极微。待升熔造日，江海问渔扉。<br>第六百二十四卷
◎卷.1【二遗诗】陆龟蒙<br>　　谁从毫末见参天，又到苍苍化石年。万古清风吹作籁，<br>　　一条寒溜滴成穿。闲追金带徒劳恨，静格朱丝更可怜。<br>　　幸与野人俱散诞，不烦良匠更雕镌。
◎卷.2【】陆龟蒙<br>　　词赋曾夸鸀鳿流，果为名误别沧洲。虽蒙静置疏笼晚，<br>　　不似闲栖折苇秋。自昔稻粱高鸟畏，至今珪组野人仇。<br>　　防徽避缴无穷事，好与裁书谢白鸥。
◎卷.3【新秋月夕，客有自远相寻者，作吴体二首以赠】陆龟蒙<br>　　风初寥寥月乍满，杉篁左右供馀清。因君一话故山事，<br>　　忆鹤互应深溪声。云门老僧定未起，白阁道士遥相迎。<br>　　日闻羽檄日夜急，掉臂欲归岩下行。<br>　　惊闻远客访良夜，扶病起坐纶巾欹。清谈白纻思悄悄，<br>　　玉绳银汉光离离。三吴烟雾且如此，百越琛赆来何时。<br>　　林端片月落未落，强慰别情言后期。
◎卷.4【闲书】陆龟蒙<br>　　病学高僧置一床，披衣才暇即焚香。闲阶雨过苔花润，<br>　　小簟风来薤叶凉。南国羽书催部曲，东山毛褐傲羲皇。<br>　　升平闻道无时节，试问中林亦不妨。
◎卷.5【独夜】陆龟蒙<br>　　新秋霁夜有清境，穷襜病客无佳期。生公把经向石说，<br>　　而我对月须人为。独行独坐亦独酌，独玩独吟还独悲。<br>　　古称独坐与独立，若比群居终校奇。
◎卷.6【寄吴融】陆龟蒙<br>　　一夜秋声入井桐，数枝危绿怕西风。霏霏晚砌烟华上，<br>　　淅淅疏帘雨气通。君整轮蹄名未了，我依琴鹤病相攻。<br>　　到头江畔从渔事，织作中流万尺篊。
◎卷.7【中秋待月】陆龟蒙<br>　　转缺霜轮上转迟，好风偏似送佳期。帘斜树隔情无限，<br>　　烛暗香残坐不辞。最爱笙调闻北里，渐看星澹失南箕。<br>　　何人为校清凉力，未似初圆欲午时。
◎卷.8【重忆白菊】陆龟蒙<br>　　我怜贞白重寒芳，前后丛生夹小堂。月朵暮开无绝艳，<br>　　风茎时动有奇香。何惭谢雪清才咏，不羡刘梅贵主妆。<br>　　更忆幽窗凝一梦，夜来村落有微霜。
◎卷.9【别墅怀归】陆龟蒙<br>　　水国初冬和暖天，南荣方好背阳眠。题诗朝忆复暮忆，<br>　　见月上弦还下弦。遥为晚花吟白菊，近炊香稻识红莲。<br>　　何人授我黄金百，买取苏君负郭田。
◎卷.10【寄淮南郑宝书记】陆龟蒙<br>　　记室千年翰墨孤，唯君才学似应徐。五丁驱得神功尽，<br>　　二酉搜来秘检疏。炀帝帆樯留泽国，淮王笺奏入班书。<br>　　清词醉草无因见，但钓寒江半尺鲈。
◎卷.11【小雪后书事】陆龟蒙<br>　　时候频过小雪天，江南寒色未曾偏。枫汀尚忆逢人别，<br>　　麦陇唯应欠雉眠。更拟结茅临水次，偶因行药到村前。<br>　　邻翁意绪相安慰，多说明年是稔年。
◎卷.12【寒夜同袭美访北禅院寂上人】陆龟蒙<br>　　月楼风殿静沉沉，披拂霜华访道林。鸟在寒枝栖影动，<br>　　人依古堞坐禅深。明时尚阻青云步，半夜犹追白石吟。<br>　　自是海边鸥伴侣，不劳金偈更降心。
◎卷.13【和袭美江南道中怀茅山广文南阳博士三首次韵】陆龟蒙<br>　　一片轻帆背夕阳，望三峰拜七真堂。天寒夜漱云牙净，<br>　　雪坏晴梳石发香。自拂烟霞安笔格，独开封检试砂床。<br>　　莫言洞府能招隐，会辗飙轮见玉皇。<br>　　壶中行坐可携天，何况林间息万缘。组绶任垂三品石，<br>　　佩环从落四公泉。丹台已运阴阳火，碧简须雕次第仙。<br>　　想得雷平春色动，五芝烟甲又芊眠。<br>　　良常应不动移文，金醴从酸亦自醺。桂父旧歌飞绛雪，<br>　　桐孙新韵倚玄云。春临柳谷莺先觉，曙醮芜香鹤共闻。<br>　　珍重双双玉条脱，尽凭三岛寄羊君。
◎卷.14【早春雪中作吴体寄袭美】陆龟蒙<br>　　迎春避腊不肯下，欺花冻草还飘然。光填马窟盖塞外，<br>　　势压鹤巢偏殿巅。山炉瘿节万状火，墨突乾衰孤穗烟。<br>　　君披鹤氅独自立，何人解道真神仙。
◎卷.15【奉和袭美吴中言情见寄次韵】陆龟蒙<br>　　菰烟芦雪是侬乡，钓线随身好坐忘。徒爱右军遗点画，<br>　　闲披左氏得膏肓。无因月殿闻移屟，只有风汀去采香。<br>　　莫问江边渔艇子，玉皇看赐羽衣裳。
◎卷.16【和袭美扬州看辛夷花次韵】陆龟蒙<br>　　柳疏梅堕少春丛，天遣花神别致功。高处朵稀难避日，<br>　　动时枝弱易为风。堪将乱蕊添云肆，若得千株便雪宫。<br>　　不待群芳应有意，等闲桃杏即争红。
◎卷.17【奉和袭美行次野梅次韵】陆龟蒙<br>　　飞棹参差拂早梅，强欺寒色尚低徊。风怜薄媚留香与，<br>　　月会深情借艳开。梁殿得非萧帝瑞，齐宫应是玉儿媒。<br>　　不知谢客离肠醒，临水应添万恨来。
◎卷.18【奉和袭美暇日独处见寄】陆龟蒙<br>　　谢府殷楼少暇时，又抛清宴入书帷。三千馀岁上下古，<br>　　八十一家文字奇。冷梦汉皋怀鹿隐，静怜烟岛觉鸿离。<br>　　知君满箧前朝事，凤诺龙奴借与窥。
◎卷.19【奉和袭美见访不遇】陆龟蒙<br>　　为愁烟岸老尘嚣，扶病呼儿劚翠苕。只道府中持简牍，<br>　　不知林下访渔樵。花盘小墢晴初压，叶拥疏篱冻未烧。<br>　　倚仗遍吟春照午，一池冰段几多消。
◎卷.20【酬袭美见寄海蟹】陆龟蒙<br>　　药杯应阻蟹螯香，却乞江边采捕郎。自是扬雄知郭索，<br>　　且非何胤敢餦餭。骨清犹似含春霭，沫白还疑带海霜。<br>　　强作南朝风雅客，夜来偷醉早梅傍。
◎卷.21【奉和袭美开元寺客省早景即事次韵】陆龟蒙<br>　　日上罘罳叠影红，一声清梵万缘空。褵褷满地贝多雪，<br>　　料峭入楼于阗风。水榭初抽寥泬思，作窗犹挂梦魂中。<br>　　灵香散尽禅家接，谁共殷源小品同。
◎卷.22【独夜有怀因作吴体寄袭美】陆龟蒙<br>　　人吟侧景抱冻竹，鹤梦缺月沈枯梧。清涧无波鹿无魄，<br>　　白云有根虬有须。云虬涧鹿真逸调，刀名锥利非良图。<br>　　不然快作燕市饮，笑抚肉枅眠酒垆。
◎卷.23【阖闾城北有卖花翁，讨春之士往往造焉，因招袭美】陆龟蒙<br>　　故城边有卖花翁，水曲舟轻去尽通。十亩芳菲为旧业，<br>　　一家烟雨是元功。闲添药品年年别，笑指生涯树树红。<br>　　若要见春归处所，不过携手问东风。
◎卷.24【奉和袭美病中庭际海石榴花盛发见寄次韵】陆龟蒙<br>　　紫府真人饷露囊，猗兰灯烛未荧煌。丹华乞曙先侵日，<br>　　金焰欺寒却照霜。谁与佳名从海曲，只应芳裔出河阳。<br>　　那堪谢氏庭前见，一段清香染郄郎。
◎卷.25【袭美以春橘见惠兼之雅篇，因次韵酬谢】陆龟蒙<br>　　到春犹作九秋鲜，应是亲封白帝烟。良玉有浆须让味，<br>　　明珠无颣亦羞圆。堪居汉苑霜梨上，合在仙家火枣前。<br>　　珍重更过三十子，不堪分付野人边。
◎卷.26【奉和袭美病中书情寄上崔谏议次韵】陆龟蒙<br>　　或偃虚斋或在公，蔼然林下昔贤风。庭前有蝶争烟蕊，<br>　　帘外无人报水筒。行药不离深幌底，寄书多向远山中。<br>　　西园夜烛偏堪忆，曾为题诗刻半红。
◎卷.27【奉酬袭美病中见寄】陆龟蒙<br>　　逢花逢月便相招，忽卧云航隔野桥。春恨与谁同酩酊，<br>　　玄言何处问逍遥。题诗石上空回笔，拾蕙汀边独倚桡。<br>　　早晚却还岩下电，共寻芳径结烟条。
◎卷.28【奉和袭美病孔雀】陆龟蒙<br>　　懒移金翠傍檐楹，斜倚芳丛旧态生。唯奈瘴烟笼饮啄，<br>　　可堪春雨滞飞鸣。鸳鸯水畔回头羡，豆蔻图前举眼惊。<br>　　争得鹧鸪来伴著，不妨还校有心情。
◎卷.29【上元日道室焚修寄袭美】陆龟蒙<br>　　三清今日聚灵官，玉刺齐抽谒广寒。执盖冒花香寂历，<br>　　侍晨交佩响阑珊。将排凤节分阶易，欲校龙书下笔难。<br>　　唯有世尘中小兆，夜来心拜七星坛。
◎卷.30【正月十五惜春寄袭美】陆龟蒙<br>　　六分春色一分休，满眼东波尽是愁。花匠凝寒应束手，<br>　　酒龙多病尚垂头。无穷懒惰齐中散，有底机谋敌右侯。<br>　　见织短篷裁小楫，拏烟闲弄个渔舟。
◎卷.31【袭美病中闻余游颜家园见寄，次韵酬之】陆龟蒙<br>　　日华风蕙正交光，羯末相携藉草塘。佳酒旋倾醽醁嫩，<br>　　短船闲弄木兰香。烟丝鸟拂来萦带，蕊榼人收去约簧。<br>　　今日好为联句会，不成刚为欠檀郎。
◎卷.32【春雨即事寄袭美】陆龟蒙<br>　　小谢轻埃日日飞，城边江上阻春晖。虽愁野岸花房冻，<br>　　还得山家药笋肥。双屐著频看齿折，败裘披苦见毛稀。<br>　　比邻钓叟无尘事，洒笠鸣蓑夜半归。
◎卷.33【奉和袭美抱疾杜门见寄次韵】陆龟蒙<br>　　虽失春城醉上期，下帷裁遍未裁诗。因吟郢岸百亩蕙，<br>　　欲采商崖三秀枝。栖野鹤笼宽使织，施山僧饭别教炊。<br>　　但医沈约重瞳健，不怕江花不满枝。
◎卷.34【偶掇野蔬寄袭美有作】陆龟蒙<br>　　野园烟里自幽寻，嫩甲香蕤引渐深。行歇每依鸦舅影，<br>　　挑频时见鼠姑心。凌风蔼彩初携笼，带露虚疏或贮襟。<br>　　欲助春盘还爱否，不妨萧洒似家林。
◎卷.35【奉和袭美卧疾感春见寄次韵】陆龟蒙<br>　　共寻花思极飞腾，疾带春寒去未能。烟径水涯多好鸟，<br>　　竹床蒲椅但高僧。须知日富为神授，只有家贫免盗憎。<br>　　除却数函图籍外，更将何事结良朋。
◎卷.36【徐方平后闻赦因寄袭美】陆龟蒙<br>　　新春旒扆御翚轩，海内初传涣汗恩。秦狱已收为厉气，<br>　　瘴江初返未招魂。英材尽作龙蛇蛰，战地多成虎豹村。<br>　　除却数般伤痛外，不知何事及王孙。
◎卷.37【袭美以鱼笺见寄，因谢成篇】陆龟蒙<br>　　捣成霜粒细鳞鳞，知作愁吟喜见分。向日乍惊新茧色，<br>　　临风时辨白萍文。好将花下承金粉，堪送天边咏碧云。<br>　　见倚小窗亲襞染，尽图春色寄夫君。
◎卷.38【次和袭美病后春思】陆龟蒙<br>　　气和灵府渐氤氲，酒有贤人药有君。七字篇章看月得，<br>　　百劳言语傍花闻。闲寻古寺消晴日，最忆深溪枕夜云。<br>　　早晚共摇孤艇去，紫屏风外碧波文。
◎卷.39【袭美以公斋小宴见招，因代书寄之】陆龟蒙<br>　　早云才破漏春阳，野客晨兴喜又忙。自与酌量煎药水，<br>　　别教安置晒书床。依方酿酒愁迟去，借样裁巾怕索将。<br>　　唯待数般幽事了，不妨还入少年场。
◎卷.40【京口】陆龟蒙<br>　　江干古渡伤离情，断山零落春潮平。东风料峭客帆远，<br>　　落叶夕阳天际明。战舸昔浮千骑去，钓舟今载一翁轻。<br>　　可怜宋帝筹帷处，苍翠无烟草自生。
◎卷.41【润州送人往长洲】陆龟蒙<br>　　秋来频上向吴亭，每上思归意剩生。废苑池台烟里色，<br>　　夜村蓑笠雨中声。汀洲月下菱船疾，杨柳风高酒旆轻。<br>　　君住松江多少日，为尝鲈鲙与莼羹。
◎卷.42【润州江口送人谒池阳卫郎中】陆龟蒙<br>　　山翁曾约旧交欢，须拂侯门侧注冠。月在石头摇戍角，<br>　　风生江口亚帆竿。闲随野醉溪声闹，独伴清谭晓色残。<br>　　待取新秋归更好，九华苍翠入楼寒。<br>第六百二十五卷
◎卷.1【袭美以纱巾见惠继以雅音，因次韵酬谢】陆龟蒙<br>　　薄如蝉翅背斜阳，不称春前赠罱郎。初觉顶寒生远吹，<br>　　预忧头白透新霜。堪窥水槛澄波影，好拂花墙亚蕊香。<br>　　知有芙蓉留自戴，欲峨烟雾访黄房。
◎卷.2【闻袭美有亲迎之期因以寄贺】陆龟蒙<br>　　梁鸿夫妇欲双飞，细雨轻寒拂雉衣。初下雪窗因眷恋，<br>　　次乘烟幰奈光辉。参差扇影分华月，断续箫声落翠微。<br>　　见说春风偏有贺，露花千朵照庭闱。
◎卷.3【袭美以巨鱼之半见分因以酬谢】陆龟蒙<br>　　谁与春江上信鱼，可怜霜刃截来初。鳞隳似撤骚人屋，<br>　　腹断疑伤远客书。避网几跳山影破，逆风曾蹙浪花虚。<br>　　今朝最是家童喜，免泥荒畦掇野蔬。
◎卷.4【奉和袭美馆娃宫怀古次韵】陆龟蒙<br>　　镂楣消落濯春雨，苍翠无言空断崖。草碧未能忘帝女，<br>　　燕轻犹自识宫钗。江山只有愁容在，剑珮应和愧色埋。<br>　　赖在伍员骚思少，吴王才免似荆怀。
◎卷.5【同袭美游北禅院（院即故司勋陆郎中旧宅）】陆龟蒙<br>　　连延花蔓映风廊，岸帻披襟到竹房。居士只今开梵处，<br>　　先生曾是草玄堂。清尊林下看香印，远岫窗中挂钵囊。<br>　　今日有情消未得，欲将名理问思光。
◎卷.6【袭美以紫石砚见赠以诗迎之】陆龟蒙<br>　　霞骨坚来玉自愁，琢成飞燕古钗头。澄沙脆弱闻应伏，<br>　　青铁沈埋见亦羞。最称风亭批碧简，好将云窦渍寒流。<br>　　君能把赠闲吟客，遍写江南物象酬。
◎卷.7【和袭美送孙发百篇游天台】陆龟蒙<br>　　直应天授与诗情，百咏唯消一日成。去把彩毫挥下国，<br>　　归参黄绶别春卿。闲窥碧落怀烟雾，暂向金庭隐姓名。<br>　　珍重兴公徒有赋，石梁深处是君行。
◎卷.8【奉和袭美闻开元寺开笋园寄章上人】陆龟蒙<br>　　春龙争地养檀栾，况是双林雨后看。迸出似毫当垤eJ，<br>　　孤生如恨倚栏干。凌虚势欲齐金刹，折赠光宜照玉盘。<br>　　更得锦苞零落后，粉环高下挶烟寒。
◎卷.9【蔷薇】陆龟蒙<br>　　倚墙当户自横陈，致得贫家似不贫。外布芳菲虽笑日，<br>　　中含芒刺欲伤人。清香往往生遥吹，狂蔓看看及四邻。<br>　　遇有客来堪玩处，一端晴绮照烟新。
◎卷.10【奉和袭美开元寺佛钵诗】陆龟蒙<br>　　空王初受逞神功，四钵须臾现一重。持次想添香积饭，<br>　　覆时应带步罗钟。光寒好照金毛鹿，响静堪降白耳龙。<br>　　从此宝函香里见，不须西去诣灵峰。
◎卷.11【酬袭美夏首病愈见招次韵】陆龟蒙<br>　　雨多青合是垣衣，一幅蛮笺夜款扉。蕙带又闻宽沈约，<br>　　茅斋犹自忆王微。方灵只在君臣正，篆古须抛点画肥。<br>　　除却伴谈秋水外，野鸥何处更忘机。
◎卷.12【新夏东郊闲泛有怀袭美】陆龟蒙<br>　　迟于春日好于秋，野客相携上钓舟。经略彴时冠暂亚，<br>　　佩笭箵后带频搊。蒹葭鹭起波摇笠，村落蚕眠树挂钩。<br>　　料得祇君能爱此，不争烟水似封侯。
◎卷.13【四月十五日道室书事寄袭美】陆龟蒙<br>　　乌饭新炊芼臛香，道家斋日以为常。月苗杯举存三洞，<br>　　云蕊函开叩九章。一掬阳泉堪作雨，数铢秋石欲成霜。<br>　　可中值著雷平信，为觅闲眠苦竹床。
◎卷.14【看压新醅寄怀袭美】陆龟蒙<br>　　晓压糟床渐有声，旋如荒涧野泉清。身前古态熏应出，<br>　　世上愁痕滴合平。饮啄断年同鹤俭，风波终日看人争。<br>　　尊中若使常能渌，两绶通侯总强名。
◎卷.15【奉和袭美登初阳楼寄怀北平郎中】陆龟蒙<br>　　远窗浮槛亦成年，几伴杨公白昼筵。日暖烟花曾扑地，<br>　　气浮星象却归天。闲将水石侵军垒，醉引笙歌上钓船。<br>　　无限恩波犹在目，东风吹起细漪涟。
◎卷.16【奉和夏初袭美见访题小斋次韵】陆龟蒙<br>　　四邻多是老农家，百树鸡桑半顷麻。尽趁晴明修网架，<br>　　每和烟雨掉缲车。啼鸾偶坐身藏叶，饷妇归来鬓有花。<br>　　不是对君吟复醉，更将何事送年华。
◎卷.17【奉和袭美所居首夏水木尤清，适然有作次韵】陆龟蒙<br>　　柿阴成列药花空，却忆桐江下钓筒。亦以鱼虾供熟鹭，<br>　　近缘樱笋识邻翁。闲分酒剂多还少，自记书签白间红。<br>　　更爱夜来风月好，转思玄度对支公。
◎卷.18【奉和袭美题达上人药圃二首】陆龟蒙<br>　　药味多从远客赍，旋添花圃旋成畦。三桠旧种根应异，<br>　　九节初移叶尚低。山荚便和幽涧石，水芝须带本池泥。<br>　　从今直到清秋日，又有香苗几番齐。<br>　　净名无语示清羸，药草搜来喻更微。一雨一风皆遂性，<br>　　花开花落尽忘机。教疏兔镂金弦乱，自拥龙刍紫汞肥。<br>　　莫怪独亲幽圃坐，病容销尽欲依归。
◎卷.19【奉和袭美怀华阳润卿博士三首】陆龟蒙<br>　　几降真官授隐书，洛公曾到梦中无。眉间入静三辰影，<br>　　肘后通灵五岳图。北洞树形如曲盖，东凹山色入薰炉。<br>　　金墟福地能容否，愿作冈前蒋负刍。<br>　　火景应难到洞宫，萧闲堂冷任天风。谈玄麈尾抛云底，<br>　　服散龙胎在酒中。有路还将赤城接，无泉不共紫河通。<br>　　奇编早晚教传授，免以神仙问葛洪。<br>　　终日焚香礼洞云，更思琪树转劳神。曾寻下泊常经月，<br>　　不到中峰又累春。仙道最高黄玉箓，暑天偏称白纶巾。<br>　　清斋若见茅司命，乞取朱儿十二斤。
◎卷.20【以竹夹膝寄赠袭美】陆龟蒙<br>　　截得筼筜冷似龙，翠光横在暑天中。堪临薤簟闲凭月，<br>　　好向松窗卧跂风。持赠敢齐青玉案，醉吟偏称碧荷筒。<br>　　添君雅具教多著，为著西斋谱一通。
◎卷.21【奉和袭美夏景无事因怀章来二上人次韵】陆龟蒙<br>　　檐外青阳有二梅，折来堪下冻醪杯。高杉自欲生龙脑，<br>　　小弁谁能寄鹿胎。丽事肯教饶沈谢，谈微何必减宗雷。<br>　　还闻拟结东林社，争奈渊明醉不来。<br>　　忽忆高僧坐夏堂，厌泉声闹笑云忙。山重海澹怀中印，<br>　　月冷风微宿上方。病后书求嵩少药，定回衣染贝多香。<br>　　何时更问逍遥义，五粒松阴半石床。
◎卷.22【顷自桐江得一钓车以袭美乐烟波之思因出以为玩…酬答】陆龟蒙<br>　　旋屈金钩劈翠筠，手中盘作钓鱼轮。忘情不效孤醒客，<br>　　有意闲窥百丈鳞。雨似轻埃时一起，云如高盖强相亲。<br>　　任他华毂低头笑，此地终无覆败人。<br>　　曾招渔侣下清浔，独茧初随一锤深。细辗烟华无辙迹，<br>　　静含风力有车音。相呼野饭依芳草，迭和山歌逗远林。<br>　　得失任渠但取乐，不曾生个是非心。<br>　　病来悬著脆缗丝，独喜高情为我持。数幅尚凝烟雨态，<br>　　三篇能赋蕙兰词。云深石静闲眠稳，月上江平放溜迟。<br>　　第一莫教谙此境，倚天功业待君为。
◎卷.23【奉和袭美吴中书事寄汉南裴尚书】陆龟蒙<br>　　风清地古带前朝，遗事纷纷未寂寥。三泖凉波鱼蕝动，<br>　　五茸春草雉媒娇。云藏野寺分金刹，月在江楼倚玉箫。<br>　　不用怀归忘此景，吴王看即奉弓招。
◎卷.24【奉和袭美夏景冲澹偶作次韵二首】陆龟蒙<br>　　蝉雀参差在扇纱，竹襟轻利箨冠斜。垆中有酒文园会，<br>　　琴上无弦靖节家。芝畹烟霞全覆穗，橘洲风浪半浮花。<br>　　闲思两地忘名者，不信人间发解华。<br>　　只于池曲象山幽，便是潇湘浸石楼。斜拂芡盘轻鹜下，<br>　　细穿菱线小鲵游。闲开茗焙尝须遍，醉拨书帷卧始休。<br>　　莫道仙家无好爵，方诸还拜碧琳侯。
◎卷.25【奉和袭美送李明府之任南海】陆龟蒙<br>　　春尽之官直到秋，岭云深处凭泷楼。居人爱近沈珠浦，<br>　　候吏多来拾翠洲。賨税尽应输紫贝，蛮童多学佩金钩。<br>　　之君不恋南枝久，抛却经冬白罽裘。
◎卷.26【奉和袭美寄题罗浮轩辕先生所居】陆龟蒙<br>　　鼎成仙驭入崆峒，百世犹传至道风。暂应青词为穴凤，<br>　　却思丹徼伴冥鸿。金公的的生炉际，琼刃时时到梦中。<br>　　预恐浮山归有日，载将云室十洲东。
◎卷.27【奉和袭美寄琼州杨舍人】陆龟蒙<br>　　明时非罪谪何偏，鵩鸟巢南更数千。酒满椰杯消毒雾，<br>　　风随蕉叶下泷船。人多药户生狂蛊，吏有珠官出俸钱。<br>　　只以直诚天自信，不劳诗句咏贪泉。
◎卷.28【奉和袭美宿报恩寺水阁】陆龟蒙<br>　　峰抱池光曲岸平，月临虚槛夜何清。僧穿小桧才分影，<br>　　鱼掷高荷渐有声。因忆故山吟易苦，各横秋簟梦难成。<br>　　周颙不用裁书劝，自得凉天证道情。
◎卷.29【奉和袭美醉中偶作见寄次韵】陆龟蒙<br>　　海鹤飘飘韵莫侪，在公犹与俗情乖。初呈酒务求专判，<br>　　合祷山祠请自差。永夜谭玄侵罔象，一生交态忘形骸。<br>　　怜君醉墨风流甚，几度题诗小谢斋。
◎卷.30【奉和袭美寄滑州李副使员外】陆龟蒙<br>　　洛生闲咏正抽毫，忽傍旌旗著战袍。檄下连营皆破胆，<br>　　剑离孤匣欲吹毛。清秋月色临军垒，半夜淮声入贼壕。<br>　　除却征南为上将，平徐功业更谁高。
◎卷.31【奉和袭美吴中言怀寄南海二同年】陆龟蒙<br>　　曾见凌风上赤霄，尽将华藻赴嘉招。城连虎踞山图丽，<br>　　路入龙编海舶遥。江客渔歌冲白荇，野禽人语映红蕉。<br>　　庭中必有君迁树，莫向空台望汉朝。
◎卷.32【奉和袭美伤史拱山人】陆龟蒙<br>　　曾说山栖欲去寻，岂知霜骨葬寒林。常依净住师冥目，<br>　　兼事容成学算心。逋客预斋还梵唱，老猿窥祭亦悲吟。<br>　　唯君独在江云外，谁诔孤贞置岘岑。
◎卷.33【白鸥诗】陆龟蒙<br>　　惯向溪头漾浅沙，薄烟微雨是生涯。时时失伴沈山影，<br>　　往往争飞杂浪花。晚树清凉还鸀鳿，旧巢零落寄蒹葭。<br>　　池塘信美应难恋，针在鱼唇剑在虾。
◎卷.34【怀杨台文杨鼎文二秀才】陆龟蒙<br>　　秋早相逢待得春，崇兰清露小山云。寒花独自愁中见，<br>　　曙角多同醒后闻。钓具每随轻舸去，诗题闲上小楼分。<br>　　重思醉墨纵横甚，书破羊欣白练裙。
◎卷.35【奉和袭美谢友人惠人参】陆龟蒙<br>　　五叶初成椵树阴，紫团峰外即鸡林。名参鬼盖须难见，<br>　　材似人形不可寻。品第已闻升碧简，携持应合重黄金。<br>　　殷勤润取相如肺，封禅书成动帝心。
◎卷.36【严子重以诗游于名胜间旧矣余晚于江南相遇甚乐…之和】陆龟蒙<br>　　每值江南日落春，十年诗酒爱逢君。芙蓉湖上吟船倚，<br>　　翡翠岩前醉马分。只有汀洲连旧业，岂无章疏动遗文。<br>　　犹怜未卜佳城处，更劚要离冢畔云。
◎卷.37【算山】陆龟蒙<br>　　水绕苍山固护来，当时盘踞实雄才。周郎计策清宵定，<br>　　曹氏楼船白昼灰。五十八年争虎视，三千馀骑骋龙媒。<br>　　何如今日家天下，阊阖门临万国开。
◎卷.38【寄茅山何威仪二首】陆龟蒙<br>　　大小三峰次九华，灵踪今尽属何家。汉时仙上云巅鹤，<br>　　蜀地春开洞底花。闲傍积岚寻瀑眼，便凌残雪探芝芽。<br>　　年来已奉黄庭教，夕炼腥魂晓吸霞。<br>　　曾向人间拜节旄，乍疑因梦到仙曹。身轻曳羽霞襟狭，<br>　　髻耸峨烟鹿帻高。山暖不荤峰上薤，水寒仍落洞中桃。<br>　　从闻此日搜奇话，转觉魂飞夜夜劳。<br>第六百二十六卷
◎卷.1【早秋吴体寄袭美】陆龟蒙<br>　　荒庭古村只独倚，败蝉残蛩苦相仍。虽然诗胆大如斗，<br>　　争奈愁肠牵似绳。短烛初添蕙幌影，微风渐折蕉衣棱。<br>　　安得弯弓似明月，快箭拂下西飞鹏。
◎卷.2【病中秋怀寄袭美】陆龟蒙<br>　　病容愁思苦相兼，清镜无形未我嫌。贪广异蔬行径窄。<br>　　故求偏药出钱添。同人散后休赊酒，双燕辞来始下帘。<br>　　更有是非齐未得，重凭詹尹拂龟占。
◎卷.3【秋赋有期因寄袭美（时将主试贡士）】陆龟蒙<br>　　云似无心水似闲，忽思名在贡书间。烟霞鹿弁聊悬著，<br>　　邻里渔舠暂解还。文草病来犹满箧，药苗衰后即离山。<br>　　广寒宫树枝多少，风送高低便可攀。
◎卷.4【和袭美新秋即事次韵三首】陆龟蒙<br>　　心似孤云任所之，世尘中更有谁知。愁寻冷落惊双鬓，<br>　　病得清凉减四支。怀旧药溪终独往，宿枯杉寺已频期。<br>　　兼须为月求高处，即是霜轮杀满时。<br>　　帆楫衣裳尽钓徒，往来踪迹遍三吴。闲中展卷兴亡小，<br>　　醉后题诗点画粗。松岛伴谭多道气，竹窗孤梦岂良图。<br>　　还须待致升平了，即往扁舟放五湖。<br>　　声利从来解破除，秋滩唯忆下桐庐。鸬鹚阵合残阳少，<br>　　蜻蛚吟高冷雨疏。辩伏南华论指指，才非玄晏借书书。<br>　　当时任使真堪笑，波上三年学炙鱼。
◎卷.5【和袭美赠南阳润卿将归雷平】陆龟蒙<br>　　朝市山林隐一般，却归那减卧云欢。堕阶红叶谁收得，<br>　　半盎清醪客酹干。玉笈诗成吟处晓，金沙泉落梦中寒。<br>　　真仙若降如相问，曾步星罡绕醮坛。
◎卷.6【顾道士亡，弟子奉束帛乞铭于袭美，因赋戏赠】陆龟蒙<br>　　童初真府召为郎，君与抽毫刻便房。亦谓神仙同许郭，<br>　　不妨才力似班扬。比于黄绢词尤妙，酬以霜缣价未当。<br>　　唯我有文无卖处，笔锋销尽墨池荒。
◎卷.7【和访寂上人不遇】陆龟蒙<br>　　芭蕉霜后石栏荒，林下无人闭竹房。经抄未成抛素几，<br>　　锡环应撼过寒塘。蒲团为拂浮埃散，茶器空怀碧饽香。<br>　　早晚却还宗炳社，夜深风雪对禅床。
◎卷.8【秋夕文宴（得成字）】陆龟蒙<br>　　笔阵初临夜正清，击铜遥认小金钲。飞觥壮若游燕市，<br>　　觅句难于下赵城。隔岭故人因会忆，傍檐栖鸟带吟惊。<br>　　梁王座上多词客，五韵甘心第七成。
◎卷.9【南阳广文欲于荆襄卜居，袭美有赠，代酬次韵】陆龟蒙<br>　　不知天隐在何乡，且欲烟霞迹暂双。鹤庙未能齐月驭，<br>　　鹿门聊拟并云窗。藓衔荒磴移桑屐，花浸春醪挹石缸。<br>　　莫惜查头容钓伴，也应东印有馀江。
◎卷.10【和袭美寄毗陵魏处士朴】陆龟蒙<br>　　经苑初成墨沼开，何人林下肯寻来。若非宗测图山后，<br>　　即是韩康卖药回。溪籁自吟朱鹭曲，沙云还作白鸥媒。<br>　　唯应地主公田熟，时送君家麹糵材。
◎卷.11【和袭美初冬偶作寄南阳润卿次韵】陆龟蒙<br>　　逐日生涯敢计冬，可嗟寒事落然空。窗怜返照缘书小，<br>　　庭喜新霜为橘红。衰柳尚能和月动，败兰犹拟倩烟笼。<br>　　不知海上今清浅，试与飞书问洛公。
◎卷.12【和袭美冬晓章上人院】陆龟蒙<br>　　山寒偏是晓来多，况值禅窗雪气和。病客功夫经未演，<br>　　故人书信纳新磨。闲临静案修茶品，独旁深溪记药科。<br>　　从此逍遥知有地，更乘清月伴君过。
◎卷.13【和袭美寄题镜岩周尊师所居】陆龟蒙<br>　　见说身轻鹤不如，石房无侣共云居。清晨自削灵香柹，<br>　　独夜空吟碧落书。十洞飞精应遍吸，一簪秋发未曾梳。<br>　　知君便入悬珠会，早晚东骑白鲤鱼。
◎卷.14【寒夜文宴得惊字】陆龟蒙<br>　　各将寒调触诗情，旋见微澌入砚生。霜月满庭人暂起，<br>　　汀洲半夜雁初惊。三秋每为仙题想，一日多因累句倾。<br>　　千里建康衰草外，含毫谁是忆昭明。
◎卷.15【送润卿还华阳】陆龟蒙<br>　　何事轻舟近腊回，茅家兄弟欲归来。封题玉洞虚无奏，<br>　　点检霜坛沆瀣杯。云肆先生分气调，山图公子爱词才。<br>　　殷勤为向东乡荐，洒扫含真雪后台。
◎卷.16【和袭美为新罗弘惠上人撰灵鹫山周禅师碑送归诗】陆龟蒙<br>　　一函迢递过东瀛，只为先生处乞铭。已得雄词封静检，<br>　　却怀孤影在禅庭。春过异国人应写，夜读沧洲怪亦听。<br>　　遥想勒成新塔下，尽望空碧礼文星。
◎卷.17【和袭美寒日书斋即事三首，每篇各用一韵】陆龟蒙<br>　　不必探幽上郁冈，公斋吟啸亦何妨。唯求薏苡供僧食，<br>　　别著氍毹待客床。春近带烟分短蕙，晓来冲雪撼疏篁。<br>　　馀杭山酒犹封在，遥嘱高人未肯尝。<br>　　已上星津八月槎，文通犹自学丹砂。仙经写得空三洞，<br>　　隐士招来别九华。静对真图呼绿齿，偶开神室问黄芽。<br>　　方诸更是怜才子，锡赉于君合有差。<br>　　名价皆酬百万馀，尚怜方丈讲玄虚。西都宾问曾成赋，<br>　　东海人求近著书。茅洞烟霞侵寤寐，檀溪风月挂樵渔。<br>　　清朝还要廷臣在，两地宁容便结庐。
◎卷.18【和袭美腊后送内大德从勖游天台】陆龟蒙<br>　　应缘南国尽南宗，欲访灵溪路暗通。归思不离双阙下，<br>　　去程犹在四明东。铜瓶净贮桃花雨，金策闲摇麦穗风。<br>　　若恋吾君先拜疏，为论台岳未封公。
◎卷.19【和袭美寄题玉霄峰叶涵象尊师所居】陆龟蒙<br>　　天台一万八千丈，师在浮云端掩扉。永夜只知星斗大，<br>　　深秋犹见海山微。风前几降青毛节，雪后应披白羽衣。<br>　　南望烟霞空再拜，欲将飞魄问灵威。
◎卷.20【南阳广文博士还雷平后寄】陆龟蒙<br>　　微微春色染林塘，亲拨烟霞坐涧房。阴洞雪胶知未入，<br>　　浊醪风破的偷尝。芝台晓用金铛煮，星度闲将玉铪量。<br>　　几遍侍晨官欲降，曙坛先起独焚香。
◎卷.21【和袭美题支山南峰僧次韵】陆龟蒙<br>　　眉毫霜细欲垂肩，自说初栖海岳年。万壑烟霞秋后到，<br>　　一林风雨夜深禅。时翻贝叶添新藏，闲插松枝护小泉。<br>　　好是清冬无外事，匡林斋罢向阳眠。
◎卷.22【送董少卿游茅山】陆龟蒙<br>　　威辇高悬度世名，至今仙裔作公卿。将随羽节朝珠阙，<br>　　曾佩鱼符管赤城。云冻尚含孤石色，雪干犹堕古松声。<br>　　应知四扇灵方在，待取归时绿发生。
◎卷.23【和袭美寄怀南阳润卿】陆龟蒙<br>　　高抱相逢各绝尘，水经山疏不离身。才情未拟汤从事，<br>　　玄解犹嫌竺道人。霞染洞泉浑变紫，雪披江树半和春。<br>　　谁怜故国无生计，唯种南塘二亩芹。
◎卷.24【袭美将以绿罽为赠因成四韵】陆龟蒙<br>　　三径风霜利若刀，襜褕吹断罥蓬蒿。病中只自悲龙具，<br>　　世上何人识羽袍。狐貉近怀珠履贵，薜萝遥羡白巾高。<br>　　陈王轻暖如相遗，免致衰荷效广骚。
◎卷.25【和过张祜处士丹阳故居】陆龟蒙<br>　　胜华通子共悲辛，荒径今为旧宅邻。一代交游非不贵，<br>　　五湖风月合教贫。魂应绝地为才鬼，名与遗编在史臣。<br>　　闻道平生多爱石，至今犹泣洞庭人。
◎卷.26【和袭美寄广文先生】陆龟蒙<br>　　忽辞明主事真君，直取姜巴路入云。龙篆拜时轻诰命，<br>　　霓襟披后小玄纁。峰前北帝三元会，石上东卿九锡文。<br>　　应笑世间名利火，等闲灵府剩先焚。
◎卷.27【和袭美先辈悼鹤】陆龟蒙<br>　　一夜圆吭绝不鸣，八公虚道得千龄。方添上客云眠思，<br>　　忽伴中仙剑解形。但掩丛毛穿古堞，永留寒影在空屏。<br>　　君才幸自清如水，更向芝田为刻铭。
◎卷.28【幽居有白菊一丛因而成咏呈知己】陆龟蒙<br>　　还是延年一种材，即将瑶朵冒霜开。不如红艳临歌扇，<br>　　欲伴黄英入酒杯。陶令接z5堪岸著，梁王高屋好欹来。<br>　　月中若有闲田地，为劝嫦娥作意裁。
◎卷.23【和袭美伤开元观顾道士】陆龟蒙<br>　　何事神超入杳冥，不骑孤鹤上三清。多应白简迎将去，<br>　　即是朱陵炼更生。药奠肯同椒醑味，云谣空替薤歌声。<br>　　武皇徒有飘飘思，谁问山中宰相名。
◎卷.24【和袭美醉中即席赠润卿博士次韵】陆龟蒙<br>　　共是虚皇简上仙，清词如羽欲飘然。登山凡著几緉屐，<br>　　破浪欲乘千里船。远梦只留丹井畔，闲吟多在酒旗前。<br>　　谁知海上无名者，只记渔歌不记年。
◎卷.25【送浙东德师侍御罢府西归】陆龟蒙<br>　　王谢遗踪玉籍仙，三年闲上鄂君船。诗怀白阁僧吟苦，<br>　　俸买青田鹤价偏。行次野枫临远水，醉中衰菊卧凉烟。<br>　　芙蓉散尽西归去，唯有山阴九万笺。
◎卷.26【送羊振文先辈往桂阳归觐】陆龟蒙<br>　　风雅先生去一麾，过庭才子趣归期。让王门外开帆叶，<br>　　义帝城中望戟支。郢路渐寒飘雪远，湘波初暖涨云迟。<br>　　灵均精魄如能问，又得千年贾傅词。
◎卷.27【袭美留振文宴龟蒙抱病不赴猥示倡和因次韵酬谢】陆龟蒙<br>　　绮席风开照露晴，只将茶荈代云觥。繁弦似玉纷纷碎，<br>　　佳妓如鸿一一惊。毫健几多飞藻客，羽寒寥落映花莺，<br>　　幽人独自西窗晚，闲凭香柽反照明。
◎卷.28【和袭美重送圆载上人归日本国】陆龟蒙<br>　　老思东极旧岩扉，却待秋风泛舶归。晓梵阳乌当石磬，<br>　　夜禅阴火照田衣。见翻经论多盈箧，亲植杉松大几围。<br>　　遥想到时思魏阙，只应遥拜望斜晖。
◎卷.29【和袭美褚家林亭】陆龟蒙<br>　　一阵西风起浪花，绕栏杆下散瑶华。高窗曲槛仙侯府，<br>　　卧苇荒芹白鸟家。孤岛待寒凝片月，远山终日送馀霞。<br>　　若知方外还如此，不要秋乘上海槎。
◎卷.30【归雁】陆龟蒙<br>　　北走南征象我曹，天涯迢递翼应劳。似悲边雪音犹苦，<br>　　初背岳云行未高。月岛聚栖防暗缴，风滩斜起避惊涛。<br>　　时人不问随阳意，空拾栏边翡翠毛。
◎卷.31【王先辈草堂】陆龟蒙<br>　　松径隈云到静堂，杏花临涧水流香。身从乱后全家隐，<br>　　日校人间一倍长。金箓渐加新品秩，玉皇偏赐羽衣裳。<br>　　何如圣代弹冠出，方朔曾为汉侍郎。
◎卷.32【伤越】陆龟蒙<br>　　越溪自古好风烟，盗束兵缠已半年。访戴客愁随水远，<br>　　浣纱人泣共埃捐。临焦赖洒王师雨，欲堕重登刺史天。<br>　　早晚山川尽如故，清吟闲上鄂君船。
◎卷.33【新定陪太守一百五夜南馆玩月】陆龟蒙<br>　　风雨教春处处伤，一宵云尽见沧浪。全无片烛侵光彩，<br>　　只有清滩助雪霜。烟蔽棹歌归浦溆，露将花影到衣裳。<br>　　却嫌殷浩南楼夕，一带秋声入恨长。
◎卷.34【中元夜寄道侣二首】陆龟蒙<br>　　学饵霜茸骨未轻，每逢真夕梦还清。丁宁独受金妃约，<br>　　许与亲题玉篆名。月苦撼残临水珮，风微飘断系云缨。<br>　　须臾枕上桐窗晓，露压千枝滴滴声。<br>　　橘斋风露已清馀，东郭先生病未除。孤枕易为蛩破梦，<br>　　短檐难得燕传书。广云披日君应近，倒影裁花我尚疏。<br>　　唯羡羽人襟似水，平持旄节步空虚。
◎卷.35【寄怀华阳道士】陆龟蒙<br>　　华阳门外五芝生，餐罢愁君入杳冥。遥夜独栖还有梦，<br>　　昔年相见便忘形。为分科斗亲铅椠，与说蜉蝣坐竹棂。<br>　　醮后几时归紫阁，别来终日诵黄庭。闲教辨药僮名甲，<br>　　静识窥巢鹤姓丁。绝涧饮羊春水腻，傍林烧石野烟腥。<br>　　深沈谷响含疏磬，片段岚光落画屏。休采古书探禹穴，<br>　　自刊新历斗尧蓂。珠宫凤合迎萧史，玉籍人谁访蔡经？<br>　　架上黑椽长褐稳，案头丹篆小符灵。霓轩入洞齐初月，<br>　　羽节升坛拜七星。当路独行冲虎豹，向风孤啸起雷霆。<br>　　凝神密室多生白，叙事联编尽杀青。匝地山川皆暗写，<br>　　隐天竽籁只闲听。分张火力烧金灶，拂拭苔痕洗酒瓶。<br>　　翠壁上吟朝复暮，暖云边卧醉还醒。倚身长短裁筇杖，<br>　　倩客高低结草亭。直用森严朝北帝，爱将清浅问东溟。<br>　　常思近圃看栽杏，拟借邻峰伴采苓。掩树半扉晴霭霭，<br>　　背琴残烛晓荧荧。旧来扪虱知王猛，欲去为龙叹管宁。<br>　　蟾魄几应临蕙帐，渔竿犹尚枕枫汀。衔烟细草无端绿，<br>　　冒雨闲花作意馨。掠岸惊波沈翡翠，入檐斜照碍蜻蜓。<br>　　初征汉栈宜飞檄，待破燕山好勒铭。六辔未收千里马，<br>　　一囊空负九秋萤。我悲雌伏真方枘，他骋雄材似建瓴。<br>　　合在深崖齐散术，自求沧海点流萍。频抛俗物心还爽，<br>　　远忆幽期目剩瞑。见买扁舟束真诰，手披仙语任扬舲。<br>第六百二十七卷
◎卷.1【人日代客子（是日立春）】陆龟蒙<br>　　人日兼春日，长怀复短怀。遥知双彩胜，并在一金钗。
◎卷.2【筑城词二首】陆龟蒙<br>　　城上一培土，手中千万杵。筑城畏不坚，坚城在何处。<br>　　莫叹将军逼，将军要却敌。城高功亦高，尔命何劳惜。
◎卷.3【古意】陆龟蒙<br>　　君心莫淡薄，妾意正栖托。愿得双车轮，一夜生四角。
◎卷.4【春晓】陆龟蒙<br>　　春庭晓景别，清露花逦迤。黄蜂一过慵，夜夜栖香蕊。
◎卷.5【杂兴】陆龟蒙<br>　　桃李傍檐楹，无人赏春华。时情重不见，却忆菖蒲花。
◎卷.6【雁】陆龟蒙<br>　　南北路何长，中间万弋张。不知烟雾里，几只到衡阳。
◎卷.7【寄远】陆龟蒙<br>　　鬓乱羞云卷，眉空羡月生。中原犹将将，何日重卿卿。
◎卷.8【庭前】陆龟蒙<br>　　合欢能解恚，萱草信忘忧。尽向庭前种，萋萋特地愁。
◎卷.9【洞房怨】陆龟蒙<br>　　玉锸朝扶鬓，金梯晚下台。春衫将别泪，一夜两难裁。
◎卷.10【江行】陆龟蒙<br>　　酒旗菰叶外，楼影浪花中。醉帆张数幅，唯待鲤鱼风。
◎卷.11【巫峡】陆龟蒙<br>　　巫峡七百里，巫山十二重。年年自云雨，环佩竟谁逢。
◎卷.12【归路】陆龟蒙<br>　　渐入新丰路，衰红映小桥。浑如七年病，初得一丸销。
◎卷.13【南塘曲】陆龟蒙<br>　　妾住东湖下，郎居南浦边。闲临烟水望，认得采菱船。
◎卷.14【黄金二首】陆龟蒙<br>　　自古黄金贵，犹沽骏与才。近来簪珥重，无可上高台。<br>　　平分从满箧，醉掷任成堆。恰莫持千万，明明买祸胎。
◎卷.15【夕阳】陆龟蒙<br>　　渡口和帆落，城边带角收。如何茂陵客，江上倚危楼。
◎卷.16【残雪】陆龟蒙<br>　　桂冷微停素，峰干不遍岚。何谿背林处，犹覆定僧庵。
◎卷.17【古态】陆龟蒙<br>　　古态日渐薄，新妆心更劳。城中皆一尺，非妾髻鬟高。
◎卷.18【大堤】陆龟蒙<br>　　大堤春日暮，骢马解镂衢。请君留上客，容妾荐雕胡。
◎卷.19【金陵道】陆龟蒙<br>　　北雁行行直，东流澹澹春。当时六朝客，还道帝乡人。
◎卷.20【离骚】陆龟蒙<br>　　天问复招魂，无因彻帝阍。岂知千丽句，不敌一谗言。
◎卷.21【对酒】陆龟蒙<br>　　后代称欢伯，前贤号圣人。且须谋日富，不要道家贫。
◎卷.22【寄南岳客乞灵芜香】陆龟蒙<br>　　闻说融峰下，灵香似反魂。春来正堪采，试为劚云根。
◎卷.23【山阳燕中郊乐录】陆龟蒙<br>　　淮上能无雨，回头总是情。蒲帆浑未织，争得一欢成。
◎卷.24【偶作】陆龟蒙<br>　　双眉初出茧，两鬓正藏鸦。自有王昌在，何劳近宋家。
◎卷.25【有示】陆龟蒙<br>　　相对莫辞贫，蓬蒿任塞门。无情是金玉，不报主人恩。
◎卷.26【秋思三首】陆龟蒙<br>　　桐露珪初落，兰风佩欲衰。不知能赋客，何似枉刀儿。<br>　　谁在嫖姚幕，能教霹雳车。至今思秃尾，无以代寒菹。<br>　　未得同齑杵，何时减药囊。莫言天帝醉，秦暴不灵长。
◎卷.27【早春】陆龟蒙<br>　　雨冷唯添暑，烟初不著春。数枝花颣小，愁杀扈芳人。
◎卷.28【怀仙三首】陆龟蒙<br>　　闻道阳都女，连娟耳细长。自非黄犊客，不得到云房。<br>　　但服镮刚子，兼吟曲素词。须知臣汉客，还见布龙儿。<br>　　神烛光华丽，灵祛羽翼生。已传餐玉粒，犹自买云英。
◎卷.29【芙蓉】陆龟蒙<br>　　闲吟鲍照赋，更起屈平愁。莫引西风动，红衣不耐秋。
◎卷.30【春思】陆龟蒙<br>　　怨莺新语涩，双蝶斗飞高。作个名春恨，浮生百倍劳。
◎卷.31【风人诗四首】陆龟蒙<br>　　十万全师出，遥知正忆君。一心如瑞麦，长作两岐分。<br>　　破檗供朝爨，须怜是苦辛。晓天窥落宿，谁识独醒人。<br>　　旦日思双屦，明时愿早谐。丹青传四渎，难写是秋怀。<br>　　闻道更新帜，多应发旧旗。征衣无伴捣，独处自然悲。
◎卷.32【乐府杂咏六首·双吹管】陆龟蒙<br>　　长短裁浮筠，参差作飞凤。高楼微月夜，吹出江南弄。
◎卷.33【乐府杂咏六首·东飞凫】陆龟蒙<br>　　裁得尺锦书，欲寄东飞凫。胫短翅亦短，雌雄恋菰蒲。
◎卷.34【乐府杂咏六首·花成子】陆龟蒙<br>　　春风等君意，亦解欺桃李。写得去时真，归来不相似。
◎卷.35【乐府杂咏六首·月成弦】陆龟蒙<br>　　孤光照还没，转益伤离别。妾若是嫦娥，长圆不教缺。
◎卷.36【乐府杂咏六首·孤烛怨】陆龟蒙<br>　　前回边使至，闻道交河战。坐想鼓鞞声，寸心攒百箭。
◎卷.37【乐府杂咏六首·金吾子】陆龟蒙<br>　　嫁得金吾子，常闻轻薄名。君心如不重，妾腰徒自轻。
◎卷.38【子夜四时歌·春】陆龟蒙<br>　　山连翠羽屏，草接烟华席。望尽南飞燕，佳人断消息。
◎卷.39【子夜四时歌·夏】陆龟蒙<br>　　兰眼抬路斜，莺唇映花老。金龙倾漏尽，玉井敲冰早。
◎卷.40【子夜四时歌·秋】陆龟蒙<br>　　凉汉清泬寥，衰林怨风雨。愁听络纬唱，似与羁魂语。
◎卷.41【子夜四时歌·冬】陆龟蒙<br>　　南云走冷圭，北籁号空木。年年任霜霰，不减筼筜绿。
◎卷.42【大子夜歌二首】陆龟蒙<br>　　歌谣数百种，子夜最可怜。慷慨吐清音，明转出天然。<br>　　丝竹发歌响，假器扬清音。不知歌谣妙，声势出口心。
◎卷.43【子夜警歌二首】陆龟蒙<br>　　镂碗传绿酒，雕炉薰紫烟。谁知苦寒调，共作白雪弦。<br>　　恃爱如欲进，含羞出不前。朱口发艳歌，玉指弄娇弦。
◎卷.44【子夜变歌三首】陆龟蒙<br>　　人传欢负情，我自未尝见。三更开门去，始知子夜变。<br>　　岁月如流迈，春尽秋已至。荧荧条上花，零落何乃驶。<br>　　岁月如流迈，行已及素秋。蟋蟀吟堂前，惆怅使侬愁。
◎卷.45【江南曲五首】陆龟蒙<br>　　鱼戏莲叶间，参差隐叶扇。鸀鳿窥，潋滟无因见。<br>　　鱼戏莲叶东，初霞射红尾。旁临谢山侧，恰值清风起。<br>　　鱼戏莲叶西，盘盘舞波急。潜依曲岸凉，正直斜光入。<br>　　鱼戏莲叶南，欹危舞烟叠。光摇越鸟巢，影乱吴娃楫。<br>　　鱼戏莲叶北，澄阳动微涟。回看帝子渚，稍背鄂君船。<br>第六百二十八卷
◎卷.1【陌上桑】陆龟蒙<br>　　皓齿还如贝色含，长眉亦似烟华贴。<br>　　邻娃尽著绣裆襦，独自提筐采蚕叶。
◎卷.2【自遣诗三十首】陆龟蒙<br>　　五年重别旧山村，树有交柯犊有孙。<br>　　更感卞峰颜色好，晓云才散便当门。<br>　　雪下孤村淅淅鸣，病魂无睡洒来清。<br>　　心摇只待东窗晓，长愧寒鸡第一声。<br>　　多情多感自难忘，只有风流共古长。<br>　　座上不遗金带枕，陈王词赋为谁伤。<br>　　甫里先生未白头，酒旗犹可战高楼。<br>　　长鲸好鲙无因得，乞取艅艎作钓舟。<br>　　花濑濛濛紫气昏，水边山曲更深村。<br>　　终须拣取幽栖处，老桧成双便作门。<br>　　阴洞曾为采药行，冷云凝绝烛微明。<br>　　玉芝敲折琤然堕，合有真人上姓名。<br>　　长叹人间发易华，暗将心事许烟霞。<br>　　病来前约分明在，药鼎书囊便是家。<br>　　酝得秋泉似玉容，比于云液更应浓。<br>　　思量北海徐刘辈，枉向人间号酒龙。<br>　　羊侃多应自古豪，解盘金槊置纤腰。<br>　　纵然此事教双得，不博溪田二顷苗。<br>　　偶然携稚看微波，临水春寒一倍多。<br>　　便使笔精如逸少，懒能书字换群鹅。<br>　　昔闻庄叟迢迢梦，又道韩生苒苒飞。<br>　　知有姓名聊寄问，更无言语抱斜晖。<br>　　雪侵春事太无端，舞急微还近腊寒。<br>　　应是也疑真宰怪，休时犹未遍林峦。<br>　　数尺游丝堕碧空，年年长是惹东风。<br>　　争知天上无人住，亦有春愁鹤发翁。<br>　　谁使寒鸦意绪娇，云情山晚动情憀。<br>　　乱和残照纷纷舞，应索阳乌次第饶。<br>　　古往天高事渺茫，争知灵媛不凄凉。<br>　　月娥如有相思泪，只待方诸寄两行。<br>　　本来云外寄闲身，遂与溪云作主人。<br>　　一夜逆风愁四散，晓来零落傍衣巾。<br>　　渊明不待公田熟，乘兴先秋解印归。<br>　　我为馀粮春未去，到头谁是复谁非。<br>　　云拥根株抱石危，斫来文似瘦蛟螭。<br>　　幽人带病慵朝起，只向春山尽日欹。<br>　　月淡花闲夜已深，宋家微咏若遗音。<br>　　重思万古无人赏，露湿清香独满襟。<br>　　南岸春田手自农，往来横截半江风。<br>　　有时不耐轻桡兴，暂欲蓬山访洛公。<br>　　贤达垂竿小隐中，我来真作捕鱼翁。<br>　　前溪一夜春流急，已学严滩下钓筒。<br>　　水国君王又姓萧，风情由是冠南朝。<br>　　灵和殿下巴江柳，十二旒前舞翠条。<br>　　强梳蓬鬓整斜冠，片烛光微夜思阑。<br>　　天意最饶惆怅事，单栖分付与春寒。<br>　　无多药圃近南荣，合有新苗次第生。<br>　　稚子不知名品上，恐随春草斗输赢。<br>　　一派溪随箬下流，春来无处不汀洲。<br>　　漪澜未碧蒲犹短，不见鸳鸯正自由。<br>　　山下花明水上曛，一桡青翰破霞文。<br>　　越人但爱风流客，绣被何须属鄂君。<br>　　妍华须是占时生，准拟差肩不近情。<br>　　佳丽几时腰不细，荆王辛苦致宫名。<br>　　姹女精神似月孤，敢将容易入洪炉。<br>　　人间纵道铅华少，蝶翅新篁未肯无。<br>　　贞白求丹变姓名，主恩潜助亦无成。<br>　　侯家竟换梁天子，王整徒劳作外兵。<br>　　春雨能膏草木肥，就中林野碧含滋。<br>　　唯馀病客相逢背，一夜寒声减四肢。
◎卷.3【别墅怀归】陆龟蒙<br>　　东去沧溟百里馀，沿江潮信到吾庐。<br>　　就中家在蓬山下，一日堪凭两寄书。
◎卷.4【野井】陆龟蒙<br>　　朱阁前头露井多，碧梧桐下美人过。<br>　　寒泉未必能如此，奈有银瓶素绠何。
◎卷.5【南征】陆龟蒙<br>　　丞相南征定有无，幕中谁是骋良图。<br>　　遥知贼胆纵横破，绕帐生犀一万株。
◎卷.6【北渡】陆龟蒙<br>　　江客柴门枕浪花，鸣机寒橹任呕哑。<br>　　轻舟过去真堪画，惊起鸬鹚一阵斜。
◎卷.7【夜泊咏栖鸿】陆龟蒙<br>　　可怜霜月暂相依，莫向衡阳趁逐飞。<br>　　同是江南寒夜客，羽毛单薄稻粱微。
◎卷.8【早行】陆龟蒙<br>　　水寒孤棹触天文，直似乘槎去问津。<br>　　纵使碧虚无限好，客星名字也愁人。
◎卷.9【木兰堂（一作李商隐诗）】陆龟蒙<br>　　洞庭波浪渺无津，日日征帆送远人。<br>　　几度木兰舟上望，不知元是此花身。
◎卷.10【和袭美春夕陪崔谏议樱桃园宴】陆龟蒙<br>　　佳人芳树杂春蹊，花外烟濛月渐低。<br>　　几度艳歌清欲转，流莺惊起不成栖。
◎卷.11【和袭美松江早春】陆龟蒙<br>　　柳下江餐待好风，暂时还得狎渔翁。<br>　　一生无事烟波足，唯有沙边水勃公。
◎卷.12【和袭美女坟湖（即吴王葬女之所）】陆龟蒙<br>　　水平波淡绕回塘，鹤殉人沉万古伤。<br>　　应是离魂双不得，至今沙上少鸳鸯。
◎卷.13【和袭美泰伯庙】陆龟蒙<br>　　故国城荒德未荒，年年椒奠湿中堂。<br>　　迩来父子争天下，不信人间有让王。
◎卷.14【和袭美木兰院次韵】陆龟蒙<br>　　苦吟清漏迢迢极，月过花西尚未眠。<br>　　犹忆故山欹警枕，夜来呜咽似流泉。
◎卷.15【和袭美重题蔷薇】陆龟蒙<br>　　秾华自古不得久，况是倚春春已空。<br>　　更被夜来风雨恶，满阶狼藉没多红。
◎卷.16【和袭美春夕酒醒】陆龟蒙<br>　　几年无事傍江湖，醉倒黄公旧酒垆。<br>　　觉后不知明月上，满身花影倩人扶。
◎卷.17【和袭美木兰后池三咏·重台莲花】陆龟蒙<br>　　水国烟乡足芰荷，就中芳瑞此难过。<br>　　风情为与吴王近，红萼常教一倍多。
◎卷.18【和袭美木兰后池三咏·浮萍】陆龟蒙<br>　　晚来风约半池明，重叠侵沙绿罽成。<br>　　不用临池更相笑，最无根蒂是浮名。
◎卷.19【和袭美木兰后池三咏·白莲】陆龟蒙<br>　　素花多蒙别艳欺，此花真合在瑶池。<br>　　还应有恨无人觉，月晓风清欲堕时。
◎卷.20【和袭美重题后池】陆龟蒙<br>　　晓烟清露暗相和，浴雁浮鸥意绪多。<br>　　却是陈王词赋错，枉将心事托微波。
◎卷.21【和胥门闲泛】陆龟蒙<br>　　细桨轻撶下白蘋，故城花谢绿阴新。<br>　　岂无今日逃名士，试问南塘著屟人。
◎卷.22【袭美初植松桂偶题】陆龟蒙<br>　　轩阴冉冉移斜日，寒韵泠泠入晚风。<br>　　烟格月姿曾不改，至今犹似在山中。
◎卷.23【和袭美馆娃宫怀古五绝】陆龟蒙<br>　　三千虽衣水犀珠，半夜夫差国暗屠。<br>　　犹有八人皆二八，独教西子占亡吴。<br>　　一宫花渚漾涟漪，俀堕鸦鬟出茧眉。<br>　　可料座中歌舞袖，便将残节拂降旗。<br>　　几多云榭倚青冥，越焰烧来一片平。<br>　　此地最应沾恨血，至今春草不匀生。<br>　　江色分明练绕台，战帆遥隔绮疏开。<br>　　波神自厌荒淫主，勾践楼船稳帖来。<br>　　宝袜香綦碎晓尘，乱兵谁惜似花人。<br>　　伯劳应是精灵使，犹向残阳泣暮春。
◎卷.24【和袭美虎丘寺西小溪闲泛三绝】陆龟蒙<br>　　树号相思枝拂地，鸟语提壶声满溪。<br>　　云涯一里千万曲，直是渔翁行也迷。<br>　　荒柳卧波浑似困，宿云遮坞未全痴。<br>　　云情柳意萧萧会，若问诸馀总不知。<br>　　每逢孤屿一倚楫，便欲狂歌同采薇。<br>　　任是烟萝中待月，不妨欹枕扣舷归。
◎卷.25【和袭美天竺寺八月十五夜桂子】陆龟蒙<br>　　霜实常闻秋半夜，天台天竺堕云岑。<br>　　如何两地无人种，却是湘漓是桂林。
◎卷.26【戏题袭美书印囊】陆龟蒙<br>　　鹊衔龟顾妙无馀，不爱封侯爱石渠。<br>　　应笑休文过万卷，至今谁道沈家书。
◎卷.27【和袭美钓侣二章】陆龟蒙<br>　　一艇轻撶看晓涛，接z5抛下漉春醪。<br>　　相逢便倚蒹葭泊，更唱菱歌擘蟹螯。<br>　　雨后沙虚古岸崩，鱼梁移入乱云层。<br>　　归时月堕汀洲暗，认得妻儿结网灯。
◎卷.28【和袭美寄同年韦校书】陆龟蒙<br>　　万古风烟满故都，清才搜括妙无馀。<br>　　可中寄与芸香客，便是江南地里书。
◎卷.29【和袭美初冬偶作】陆龟蒙<br>　　桐下空阶叠绿钱，貂裘初绽拥高眠。<br>　　小炉低幌还遮掩，酒滴灰香似去年。
◎卷.30【袭美醉中寄一壶并一绝，走笔次韵奉酬】陆龟蒙<br>　　酒痕衣上杂莓苔，犹忆红螺一两杯。<br>　　正被绕篱荒菊笑，日斜还有白衣来。
◎卷.31【再和次韵】陆龟蒙<br>　　阶下饥禽啄嫩苔，野人方倒病中杯。<br>　　寒蔬卖却还沽吃，可有金貂换得来。
◎卷.32【和袭美重玄寺双矮桧】陆龟蒙<br>　　可怜烟刺是青螺，如到双林误礼多。<br>　　更忆早秋登北固，海门苍翠出晴波。
◎卷.33【醉中戏赠袭美】陆龟蒙<br>　　南北风流旧不同，伧吴今日若相通。<br>　　病来犹伴金杯满，欲得人呼小褚公。
◎卷.34【润卿遗青z3饭兼之一绝，聊用答谢】陆龟蒙<br>　　旧闻香积金仙食，今见青精玉斧餐。<br>　　自笑镜中无骨录，可能飞上紫雪端。
◎卷.35【文宴招润卿博士辞以道侣将至一绝寄之】陆龟蒙<br>　　仙客何时下鹤翎，方瞳如水脑华清。<br>　　不过传达杨君梦，从许人间小兆听。
◎卷.36【再招】陆龟蒙<br>　　遥知道侣谈玄次，又是文交丽事时。<br>　　虽是寒轻云重日，也留花簟待徐摛。
◎卷.37【玩金鸂鶒戏赠袭美】陆龟蒙<br>　　曾向溪边泊暮云，至今犹忆浪花群。<br>　　不知镂羽凝香雾，堪与鸳鸯觉后闻。
◎卷.38【子规一首】陆龟蒙<br>　　碧竿微露月玲珑，谢豹伤心独叫风。<br>　　高处已应闻滴血，山榴一夜几枝红。
◎卷.39【寄题天台国清寺齐梁体】陆龟蒙<br>　　峰带楼台天外立，明河色近罘罳湿。<br>　　松间石上定僧寒，半夜楢溪水声急。
◎卷.40【奉和谏议酬先辈霜菊】陆龟蒙<br>　　紫茎芳艳照西风，只怕霜华掠断丛。<br>　　争奈病夫难强饮，应须速自召车公。
◎卷.41【和袭美咏皋桥】陆龟蒙<br>　　横截春流架断虹，凭栏犹思五噫风。<br>　　今来未必非梁孟，却是无人断伯通。
◎卷.42【和袭美悼鹤】陆龟蒙<br>　　酆都香稻字重思，遥想飞魂去未饥。<br>　　争奈野鸦无数健，黄昏来占旧栖枝。
◎卷.43【和醉中袭美先起次韵】陆龟蒙<br>　　莫唱艳歌凝翠黛，已通仙籍在金闺。<br>　　他时若寄相思泪，红粉痕应伴紫泥。
◎卷.44【和袭美酒病偶作次韵】陆龟蒙<br>　　柳疏桐下晚窗明，只有微风为折酲。<br>　　唯欠白绡笼解散，洛生闲咏两三声。
◎卷.45【忆白菊】陆龟蒙<br>　　稚子书传白菊开，西成相滞未容回。<br>　　月明阶下窗纱薄，多少清香透入来。
◎卷.46【和同润卿寒夜访袭美各惜其志次韵】陆龟蒙<br>　　醉韵飘飘不可亲，掉头吟侧华阳巾。<br>　　如能跂脚南窗下，便是羲皇世上人。
◎卷.47【和袭美寒夜文宴润卿有期不至】陆龟蒙<br>　　细雨轻觞玉漏终，上清词句落吟中。<br>　　松斋一夜怀贞白，霜外空闻五粒风。
◎卷.48【移石盆】陆龟蒙<br>　　移得龙泓潋滟寒，月轮初下白云端。<br>　　无人尽日澄心坐，倒影新篁一两竿。
◎卷.49【石竹花咏】陆龟蒙<br>　　曾看南朝画国娃，古萝衣上碎明霞。<br>　　而今莫共金钱斗，买却春风是此花。<br>第六百二十九卷
◎卷.1【和袭美友人许惠酒以诗征之】陆龟蒙<br>　　冻醪初漉嫩如春，轻蚁漂漂杂蕊尘。<br>　　得伴方平同一醉，明朝应作蔡经身。
◎卷.2【闻圆载上人挟儒书洎释典归日本国，更作一绝以送】陆龟蒙<br>　　九流三藏一时倾，万轴光凌渤澥声。<br>　　从此遗编东去后，却应荒外有诸生。
◎卷.3【闲吟】陆龟蒙<br>　　闲吟料得三更尽，始把孤灯背竹窗。<br>　　一夜西风高浪起，不教归梦过寒江。
◎卷.4【秘色越器】陆龟蒙<br>　　九秋风露越窑开，夺得千峰翠色来。<br>　　好向中宵盛沆瀣，共嵇中散斗遗杯。
◎卷.5【景阳宫井】陆龟蒙<br>　　古堞烟埋宫井树，陈主吴姬堕泉处。<br>　　舜没苍梧万里云，却不闻将二妃去。
◎卷.6【江南二首】陆龟蒙<br>　　便风船尾香粳熟，细雨层头赤鲤跳。<br>　　待得江餐闲望足，日斜方动木兰桡。<br>　　村边紫豆花垂次，岸上红梨叶战初。<br>　　莫怪烟中重回首，酒家青纻一行书。
◎卷.7【溪思雨中】陆龟蒙<br>　　雨映前山万絇丝，橹声冲破似鸣机。<br>　　无端织得愁成段，堪作骚人酒病衣。
◎卷.8【江城夜泊】陆龟蒙<br>　　漏移寒箭丁丁急，月挂虚弓霭霭明。<br>　　此夜离魂堪射断，更须江笛两三声。
◎卷.9【宫人斜】陆龟蒙<br>　　草著愁烟似不春，晚莺哀怨问行人。<br>　　须知一种埋香骨，犹胜昭君作虏尘。
◎卷.10【送棋客】陆龟蒙<br>　　满目山川似势棋，况当秋雁正斜飞。<br>　　金门若召羊玄保，赌取江东太守归。
◎卷.11【汉宫词】陆龟蒙<br>　　招灵阁上霓旌绝，柏梁台中珠翠稠。<br>　　一身三十六宫夜，露滴玉盘青桂秋。
◎卷.12【上清】陆龟蒙<br>　　玉林风露寂寥清，仙妃对月闲吹笙。<br>　　新篁冷涩曲未尽，细拂云枝栖凤惊。
◎卷.13【秋荷】陆龟蒙<br>　　蒲茸承露有佳色，茭叶束烟如效颦。<br>　　盈盈一水不得渡，冷翠遗香愁向人。
◎卷.14【有别二首】陆龟蒙<br>　　且将丝wf系兰舟，醉下烟汀减去愁。<br>　　江上有楼君莫上，落花随浪正东流。<br>　　池上已看莺舌默，云间应即雁翰开。<br>　　唯愁别后当风立，万树将秋入恨来。
◎卷.15【病中晓思】陆龟蒙<br>　　月堕霜西竹井寒，辘轳丝冻下瓶难。<br>　　幽人病久浑成渴，愁见龙书一鼎干。
◎卷.16【送友人之湖上】陆龟蒙<br>　　故人溪上有渔舟，竿倚风蘋夜不收。<br>　　欲寄一函聊问讯，洪乔宁作置书邮。
◎卷.17【寒日逢僧】陆龟蒙<br>　　瘦胫高褰梵屟轻，野塘风劲锡环鸣。<br>　　如何不向深山里，坐拥闲云过一生。
◎卷.18【冬柳】陆龟蒙<br>　　柳汀斜对野人窗，零落衰条傍晓江。<br>　　正是霜风飘断处，寒鸥惊起一双双。
◎卷.19【寄友人】陆龟蒙<br>　　敬亭寒夜溪声里，同听先生讲太玄。<br>　　上得云梯不回首，钓竿犹在五湖边。
◎卷.20【岛树】陆龟蒙<br>　　波涛漱苦盘根浅，风雨飘多著叶迟。<br>　　迥出孤烟残照里，鹭鹚相对立高枝。
◎卷.21【头陀僧】陆龟蒙<br>　　万峰围绕一峰深，向此长修苦行心。<br>　　自扫雪中归鹿迹，天明恐被猎人寻。
◎卷.22【晚渡】陆龟蒙<br>　　半波风雨半波晴，渔曲飘秋野调清。<br>　　各样莲船逗村去，笠檐蓑袂有残声。
◎卷.23【赠老僧二首】陆龟蒙<br>　　枯貌自同霜里木，馀生唯指佛前灯。<br>　　少时写得坐禅影，今见问人何处僧。<br>　　自有家山供衲线，不离溪曲取庵茅。<br>　　旧曾闻说林中鸟，定后长来顶上巢。
◎卷.24【忆山泉】陆龟蒙<br>　　一夜寒声来梦里，平明著屐到声边。<br>　　心期盛夏同过此，脱却荷衣石上眠。
◎卷.25【白芙蓉】陆龟蒙<br>　　澹然相对却成劳，月染风裁个个高。<br>　　似说玉皇亲谪堕，至今犹著水霜袍。
◎卷.26【严光钓台】陆龟蒙<br>　　片帆竿外揖清风，石立云孤万古中。<br>　　不是狂奴为故态，仲华争得黑头公。
◎卷.27【读陈拾遗集】陆龟蒙<br>　　蓬颗何时与恨平，蜀江衣带蜀山轻。<br>　　寻闻骑士枭黄祖，自是无人祭祢衡。
◎卷.28【吴宫怀古】陆龟蒙<br>　　香径长洲尽棘丛，奢云艳雨只悲风。<br>　　吴王事事须亡国，未必西施胜六宫。
◎卷.29【送琴客之建康】陆龟蒙<br>　　蕙风杉露共泠泠，三峡寒泉漱玉清。<br>　　君到南朝访遗事，柳家双锁旧知名。
◎卷.30【闺怨】陆龟蒙<br>　　白袷行人又远游，日斜空上映花楼。<br>　　愁丝堕絮相逢著，绊惹春风卒未休。
◎卷.31【丁香】陆龟蒙<br>　　江上悠悠人不问，十年云外醉中身。<br>　　殷勤解却丁香结，纵放繁枝散诞春。
◎卷.32【种蒲】陆龟蒙<br>　　杜若溪边手自移，旋抽烟剑碧参差。<br>　　何时织得孤帆去，悬向秋风访所思。
◎卷.33【范蠡】陆龟蒙<br>　　平吴专越祸胎深，岂是功成有去心。<br>　　勾践不知嫌鸟喙，归来犹自铸良金。
◎卷.34【山僧二首】陆龟蒙<br>　　山藓几重生草履，涧泉长自满铜瓶。<br>　　时将如意敲眠虎，遣向林间坐听经。<br>　　一夏不离苍岛上，秋来频话石城南。<br>　　思归瀑布声前坐，却把松枝拂旧庵。
◎卷.35【上云乐】陆龟蒙<br>　　青丝作筰桂为船，白兔捣药虾蟆丸。<br>　　便浮天汉泊星渚，回首笑君承露盘。
◎卷.36【新秋杂题六首·眠】陆龟蒙<br>　　一簟临窗薤叶秋，小帘风荡半离钩。<br>　　魂清雨急梦难到，身在五湖波上头。
◎卷.37【新秋杂题六首·行】陆龟蒙<br>　　寻人直到月坞北，觅鹤便过云峰西。<br>　　只今犹有疏野调，但绕莓苔风雨畦。
◎卷.38【新秋杂题六首·倚】陆龟蒙<br>　　橘下凝情香染巾，竹边留思露摇身。<br>　　背烟垂首尽日立，忆得山中无事人。
◎卷.39【新秋杂题六首·吟】陆龟蒙<br>　　忆山摇膝石上晚，怀古掉头溪畔凉。<br>　　有时得句一声发，惊起鹭鹚和夕阳。
◎卷.40【新秋杂题六首·食】陆龟蒙<br>　　日午空斋带睡痕，水蔬山药荐盘飧。<br>　　林乌信我无机事，长到而今下石盆。
◎卷.41【新秋杂题六首·坐】陆龟蒙<br>　　偶避蝉声来隙地，忽随鸿影入辽天。<br>　　闲僧不会寂寥意，道学西方人坐禅。
◎卷.42【新沙】陆龟蒙<br>　　渤澥声中涨小堤，官家知后海鸥知。<br>　　蓬莱有路教人到，应亦年年税紫芝。
◎卷.43【邺宫词二首】陆龟蒙<br>　　魏武平生不好香，枫胶蕙炷洁宫房。<br>　　可知遗令非前事，却有馀薰在绣囊。<br>　　花飞蝶骇不愁人，水殿云廊别置春。<br>　　晓日靓妆千骑女，白樱桃下紫纶巾。
◎卷.44【古别离】陆龟蒙<br>　　仙人左手把长箭，欲射日乌乌不栖。<br>　　何事离情畏明发，一心唯恨汝南鸡。
◎卷.45【高道士】陆龟蒙<br>　　峨眉道士风骨峻，手把玉皇书一通。<br>　　东游借得琴高鲤，骑入蓬莱清浅中。
◎卷.46【蔬食】陆龟蒙<br>　　孔融不要留残脍，庾悦无端吝子鹅。<br>　　香稻熟来秋菜嫩，伴僧餐了听云和。
◎卷.47【寄远】陆龟蒙<br>　　缥梨花谢莺口吃，黄犊少年人未归。<br>　　画扇红弦相掩映，独看斜月下帘衣。
◎卷.48【山中僧】陆龟蒙<br>　　手关一室翠微里，日暮白云栖半间。<br>　　白云朝出天际去，若比老僧犹未闲。
◎卷.49【洞宫秋夕】陆龟蒙<br>　　浓霜打叶落地声，南溪石泉细泠泠。<br>　　洞宫寂寞人不去，坐见月生云母屏。
◎卷.50【连昌宫词二首·门】陆龟蒙<br>　　金铺零落兽镮空，斜掩双扉细草中。<br>　　日暮鸟归宫树绿，不闻鸦轧闭春风。
◎卷.51【连昌宫词二首·阶】陆龟蒙<br>　　草没苔封叠翠斜，坠红千叶拥残霞。<br>　　年年直为秋霖苦，滴陷青珉隐起花。
◎卷.52【怀宛陵旧游】陆龟蒙<br>　　陵阳佳地昔年游，谢脁青山李白楼。<br>　　唯有日斜溪上思，酒旗风影落春流。
◎卷.53【松石晓景图】陆龟蒙<br>　　霜骨云根惨淡愁，宿烟封著未全收。<br>　　将归与说文通后，写得松江岸上秋。
◎卷.54【钓车】陆龟蒙<br>　　小轮轻线妙无双，曾伴幽人酒一缸。<br>　　洛客见诗如有问，辗烟冲雨过桐江。
◎卷.55【漉酒巾】陆龟蒙<br>　　靖节高风不可攀，此巾犹坠冻醪间。<br>　　偏宜雪夜山中戴，认取时情与醉颜。
◎卷.56【华阳巾】陆龟蒙<br>　　莲花峰下得佳名，云褐相兼上鹤翎。<br>　　须是古坛秋霁后，静焚香炷礼寒星。
◎卷.57【方响】陆龟蒙<br>　　击霜寒玉乱丁丁，花底秋风拂坐生。<br>　　王母闲看汉天子，满猗兰殿佩环声。
◎卷.58【白鹭】陆龟蒙<br>　　雪然飞下立苍苔，应伴江鸥拒我来。<br>　　见欲扁舟摇荡去，倩君先作水云媒。
◎卷.59【溪行】陆龟蒙<br>　　晚天寒雨上滩时，他已扬舲我尚迟。<br>　　自是樯低帆幅少，溪风终不两般吹。
◎卷.60【太湖叟】陆龟蒙<br>　　细桨轻船卖石归，酒痕狼藉遍苔衣。<br>　　攻车战舰繁如织，不肯回头问是非。
◎卷.61【答友人】陆龟蒙<br>　　荆卿雄骨化为尘，燕市应无共饮人。<br>　　能脱鹔鹴来换酒，五湖赊与一年春。
◎卷.62【偶作】陆龟蒙<br>　　酒信巧为缲病绪，花音长作嫁愁媒。<br>　　也知愁病堪回避，争奈流莺唤起来。
◎卷.63【春思二首】陆龟蒙<br>　　竹外麦烟愁漠漠，短翅啼禽飞魄魄。<br>　　此时忆著千里人，独坐支颐看花落。<br>　　江南酒熟清明天，高高绿旆当风悬。<br>　　谁家无事少年子，满面落花犹醉眠。
◎卷.64【访僧不遇】陆龟蒙<br>　　棹倚东林欲问禅，远公飞锡未应还。<br>　　蒙庄弟子相看笑，何事空门亦有关。
◎卷.65【谢山泉】陆龟蒙<br>　　决决春泉出洞霞，石坛封寄野人家。<br>　　草堂尽日留僧坐，自向前溪摘茗芽。
◎卷.66【洞宫夕（一作华阳观）】陆龟蒙<br>　　月午山空桂花落，华阳道士云衣薄。<br>　　石坛香散步虚声，杉云清泠滴栖鹤。
◎卷.67【峡客行】陆龟蒙<br>　　万仞峰排千剑束，孤舟夜系峰头宿。<br>　　蛮溪雪坏蜀江倾，滟滪朝来大如屋。
◎卷.68【江边】陆龟蒙<br>　　江边日晚潮烟上，树里鸦鸦桔槔响。<br>　　无因得似灌园翁，十亩春蔬一藜杖。
◎卷.69【帘】陆龟蒙<br>　　枕映疏容晚向欹，秋烟脉脉雨微微。<br>　　逆风障燕寻常事，不学人前当妓衣。
◎卷.70【开元杂题七首·玉龙子】陆龟蒙<br>　　何代奇工碾玉英，细髯纤角尽雕成。<br>　　烟乾雾悄君心苦，风雨长随一掷声。
◎卷.71【开元杂题七首·照夜白】陆龟蒙<br>　　雪虬轻骏步如飞，一练腾光透月旗。<br>　　应笑穆王抛万乘，踏风鞭露向瑶池。
◎卷.72【开元杂题七首·舞马】陆龟蒙<br>　　月窟龙孙四百蹄，骄骧轻步应金鞞。<br>　　曲终似要君王宠，回望红楼不敢嘶。
◎卷.73【开元杂题七首·杂伎】陆龟蒙<br>　　拜象驯犀角抵豪，星丸霜剑出花高。<br>　　六宫争近乘舆望，珠翠三千拥赭袍。
◎卷.74【开元杂题七首·雪衣女】陆龟蒙<br>　　嫩红钩曲雪花攒，月殿栖时片影残。<br>　　自说夜来春梦恶，学持金偈玉栏干。
◎卷.75【开元杂题七首·绣岭宫】陆龟蒙<br>　　绣岭花残翠倚空，碧窗瑶砌旧行宫。<br>　　闲乘小驷浓阴下，时举金鞭半袖风。
◎卷.76【开元杂题七首·汤泉】陆龟蒙<br>　　暖殿流汤数十间，玉渠香细浪回环。<br>　　上皇初解云衣浴，珠棹时敲瑟瑟山。
◎卷.77【题杜秀才水亭】陆龟蒙<br>　　晓和风露立晴烟，只恐腥魂涴洞天。<br>　　云肆有龙君若买，便敲初日铸金钱。
◎卷.78【翠碧】陆龟蒙<br>　　红襟翠翰两参差，径拂烟华上细枝。<br>　　春水渐生鱼易得，莫辞风雨坐多时。<br>第六百三十卷
◎卷.1【水国诗（以下杂体诗）】陆龟蒙<br>　　水国不堪旱，斯民生甚微。直至葭菼少，敢言鱼蟹肥。<br>　　我到荒村无食啖，对案又非梁谢览。况是干苗结子疏，<br>　　归时只得藜羹糁。
◎卷.2【井上桐】陆龟蒙<br>　　美人伤别离，汲井长待晓。愁因辘轳转，惊起双栖鸟。<br>　　独立傍银床，碧桐风袅袅。
◎卷.3【门前路】陆龟蒙<br>　　门前向城路，一直复一曲。曲去日中还，直行日暮宿。<br>　　何必日中还，曲途荆棘间。
◎卷.4【彼农二章】陆龟蒙<br>　　世路浇险，淳风荡除。彼农家流，犹存厥初。藁焉而席，<br>　　茨焉而居。首乱如葆，形枯若腒。大耋既鲐，童子未cE。<br>　　以负以载，悉薅悉鉏，我慕圣道，我耽古书。小倦于学，<br>　　时游汝庐。有饭一盛，莫盐莫蔬。有繻一缇，不襟不祛。<br>　　所谓饥寒，汝何逭欤。<br>　　禹贡厥田，上下各异。善人为邦，民受其赐。去年西成，<br>　　野有遗穗。今夏南亩，旱气赤地。遭其丰凶，概敛无二。<br>　　退输弗供，进诉弗视。号于旻天，以血为泪。孟子有言，<br>　　王无罪岁。诗之穷辞，以嫉悍吏。
◎卷.5【奉酬袭美苦雨见寄】陆龟蒙<br>　　松篁交加午阴黑，别是江南烟霭国。顽云猛雨更相欺，<br>　　声似虓号色如墨。茅茨裛烂檐生衣，夜夜化为萤火飞。<br>　　萤飞渐多屋渐薄，一注愁霖当面落。愁霖愁霖尔何错，<br>　　灭顶于余奚所作。既不能赋似陈思王，又不能诗似谢康乐。<br>　　昔年尝过杜子美，亦得高歌破印纸。惯曾掀搅大笔多，<br>　　为我才情也如此。高揖愁霖词未已，披文忽自皮夫子。<br>　　哀弦怨柱合为吟，cL我穷栖蓬藋里。初悲湿翼何由起，<br>　　末欲笺天叩天耳。其如玉女正投壶，笑电霏霏作天喜。<br>　　我本曾无一棱田，平生啸傲空渔船。有时赤脚弄明月，<br>　　踏破五湖光底天。去岁王师东下急，输兵粟尽民相泣。<br>　　伊予不战不耕人，敢怨烝黎无糁粒。不然受性圆如规，<br>　　千姿万态分毫厘。唾壶虎子尽能执，舐痔折枝无所辞。<br>　　有头强方心强直，撑拄颓风不量力。自爱垂名野史中，<br>　　宁论抱困荒城侧。唯君浩叹非庸人，分衣辍饮来相亲。<br>　　横眠木榻忘华荐，对食露葵轻八珍。欲穷玄，凤未白。<br>　　欲怀仙，鲸尚隔。不如驱入醉乡中，只恐醉乡田地窄。
◎卷.6【夏日闲居作四声诗寄袭美·平声】陆龟蒙<br>　　荒池菰蒲深，闲阶莓苔平。江边松篁多，人家帘栊清。<br>　　为书凌遗编，调弦夸新声。求欢虽殊途，探幽聊怡情。
◎卷.7【夏日闲居作四声诗寄袭美·平上声】陆龟蒙<br>　　朝烟涵楼台，晚雨染岛屿。渔童惊狂歌，艇子喜野语。<br>　　山容堪停杯，柳影好隐暑。年华如飞鸿，斗酒幸且举。
◎卷.8【夏日闲居作四声诗寄袭美·平去声】陆龟蒙<br>　　新开窗犹偏，自种蕙未遍。书签风摇闻，钓榭雾破见。<br>　　耕耘闲之资，啸咏性最便。希夷全天真，讵要问贵贱。
◎卷.9【夏日闲居作四声诗寄袭美·平入声】陆龟蒙<br>　　端居愁无涯，一夕发欲白。因为鸾章吟，忽忆鹤骨客。<br>　　手披丹台文，脚著赤玉舄。如蒙清音酬，若渴吸月液。
◎卷.10【奉酬袭美苦雨四声重寄三十二句·平声】陆龟蒙<br>　　幽栖眠疏窗，豪居凭高楼。浮沤惊跳丸，寒声思重裘。<br>　　床前垂文竿，巢边登轻舟。虽无东皋田，还生鱼乎忧。
◎卷.11【奉酬袭美苦雨四声重寄三十二句·平上声】陆龟蒙<br>　　层云愁天低，久雨倚槛冷。丝禽藏荷香，锦鲤绕岛影。<br>　　心将时人乖，道与隐者静。桐阴无深泉，所以逞短绠。
◎卷.12【奉酬袭美苦雨四声重寄三十二句·平去声】陆龟蒙<br>　　乌蟾俱沈光，昼夜恨暗度。何当乘云螭，面见上帝诉。<br>　　臣言阴云欺，诏用利剑付。回车诛群奸，自散万籁怒。
◎卷.13【奉酬袭美苦雨四声重寄三十二句·平入声】陆龟蒙<br>　　危檐仍空阶，十日滴不歇。青莎看成狂，白菊即欲没。<br>　　吴王荒金尊，越妾挟玉瑟。当时虽愁霖，亦若惜落月。
◎卷.14【晓起即事因成回文寄袭美】陆龟蒙<br>　　平波落月吟闲景，暗幌浮烟思起人。清露晓垂花谢半，<br>　　远风微动蕙抽新。城荒上处樵童小，石藓分来宿鹭驯。<br>　　晴寺野寻同去好，古碑苔字细书匀。
◎卷.15【回文】陆龟蒙<br>　　静烟临碧树，残雪背晴楼。冷天侵极戍，寒月对行舟。
◎卷.16【叠韵山中吟】陆龟蒙<br>　　琼英轻明生，石脉滴沥碧。玄铅仙偏怜，白帻客亦惜。
◎卷.17【双声溪上思】陆龟蒙<br>　　溪空唯容云，木密不陨雨。迎渔隐映间，安问讴雅橹。
◎卷.18【叠韵吴宫词二首】陆龟蒙<br>　　肤愉吴都姝，眷恋便殿宴。逡巡新春人，转面见战箭。<br>　　红栊通东风，翠珥醉易坠。平明兵盈城，弃置遂至地。
◎卷.19【和胥口即事】陆龟蒙<br>　　雨后山容若动，天寒树色如消。目送回汀隐隐，<br>　　心随挂鹿摇摇。白蒋知秋露裛，青枫欲暮烟饶。<br>　　莫问吴趋行乐，酒旗竿倚河桥。<br>　　把钓丝随浪远，采莲衣染香浓。绿倒红飘欲尽，<br>　　风斜雨细相逢。断岸沈渔uNuO，邻村送客fsfp。<br>　　即是清霜剖野，乘闲莫厌来重。
◎卷.20【齐梁怨别】陆龟蒙<br>　　寥寥缺月看将落，檐外霜华染罗幕。<br>　　不知兰棹到何山，应倚相思树边泊。
◎卷.21【闲居杂题五首（以题十五字离合）·鸣蜩早】陆龟蒙<br>　　闲来倚杖柴门口，鸟下深枝啄晚虫。<br>　　周步一池销半日，十年听此鬓如蓬。
◎卷.22【闲居杂题五首·野态真】陆龟蒙<br>　　君如有意耽田里，予亦无机向艺能。<br>　　心迹所便唯是直，人间闻道最先憎。
◎卷.23【闲居杂题五首·松间斟】陆龟蒙<br>　　子山园静怜幽木，公干词清咏荜门。<br>　　月上风微萧洒甚，斗醪何惜置盈尊。
◎卷.24【闲居杂题五首·饮岩泉】陆龟蒙<br>　　已甘茅洞三君食，欠买桐江一朵山。<br>　　严子濑高秋浪白，水禽飞尽钓舟还。
◎卷.25【闲居杂题五首·当轩鹤】陆龟蒙<br>　　自笑与人乖好尚，田家山客共柴车。<br>　　干时未似栖庐雀，鸟道闲携相尔书。
◎卷.26【药名离合夏日即事三首】陆龟蒙<br>　　乘屐著来幽砌滑，石罂煎得远泉甘。<br>　　草堂只待新秋景，天色微凉酒半酣。<br>　　避暑最须从朴野，葛巾筠席更相当。<br>　　归来又好乘凉钓，藤蔓阴阴著雨香。<br>　　窗外晓帘还自卷，柏烟兰露思晴空。<br>　　青箱有意终须续，断简遗编一半通。
◎卷.27【和袭美怀锡山药名离合二首】陆龟蒙<br>　　鹤伴前溪栽白杏，人来阴洞写枯松。<br>　　萝深境静日欲落，石上未眠闻远钟。<br>　　佳句成来谁不伏，神丹偷去亦须防。<br>　　风前莫怪携诗藁，本是吴吟荡桨郎。
◎卷.28【和袭美怀鹿门县名离合二首】陆龟蒙<br>　　云容覆枕无非白，水色侵矶直是蓝。<br>　　田种紫芝餐可寿，春来何事恋江南。<br>　　竹溪深处猿同宿，松阁秋来客共登。<br>　　封径古苔侵石鹿，城中谁解访山僧。
◎卷.29【寒日古人名】陆龟蒙<br>　　初寒朗咏裴回立，欲谢玄关早晚开。<br>　　昨日登楼望江色，鱼梁鸿雁几多来。
◎卷.30【句】陆龟蒙<br>　　几点社翁雨，一番花信风。（见《提要录》）<br>　　水鸟歌妇女，衣襟便佞舌。（以下并见《海录碎事》）<br>　　溪山自是清凉国，松竹合封萧洒侯。<br>　　山上花明水上曛，一桡青翰破霞文。<br>　　白帝霜舆欲御秋。<br>　　但说漱流并枕石，不辞蝉腹与龟肠。（以下见《侯鲭录》）<br>　　头方不会王门事，尘土空缁白苎衣。<br>　　秋来懒上向吴亭。（见《方舆胜览》）<br>第六百三十一卷
◎卷.1【旅泊吴门】张贲<br>　　一舸吴江晚，堪忧病广文。鲈鱼谁与伴，鸥鸟自成群。<br>　　反照纵横水，斜空断续云。异乡无限思，尽付酒醺醺。
◎卷.2【贲中间有吴门旅泊之什蒙鲁望垂和更作一章以伸酬谢】张贲<br>　　偶发陶匏响，皆蒙组绣文。清秋将落帽，子夏正离群。<br>　　有恨书燕雁，无聊赋郢云。遍看心自醉，不是酒能醺。
◎卷.3【酬袭美先见寄倒来韵】张贲<br>　　寻疑天意丧斯文，故选茅峰寄白云。酒后只留沧海客，<br>　　香前唯见紫阳君。近年已绝诗书癖，今日兼将笔砚焚。<br>　　为有此身犹苦患，不知何者是玄纁。
◎卷.4【奉和袭美醉中即席见赠次韵】张贲<br>　　桂枝新下月中仙，学海词锋誉蔼然。文阵已推忠信甲，<br>　　穷波犹认孝廉船。清标称住羊车上，俗韵惭居鹤氅前。<br>　　共许逢蒙快弓箭，再穿杨叶在明年。
◎卷.5【奉和袭美题褚家林亭】张贲<br>　　疏野林亭震泽西，朗吟闲步喜相携。时时风折芦花乱，<br>　　处处霜摧稻穗低。百本败荷鱼不动，一枝寒菊蝶空迷。<br>　　今朝偶得高阳伴，从放山翁醉似泥。
◎卷.6【奉和袭美伤开元观顾道士】张贲<br>　　凤麟胶尽夜如何，共叹先生剑解多。几度吊来唯白鹤，<br>　　此时乘去必青骡。图中含景随残照，琴里流泉寄逝波。<br>　　惆怅真灵又空返，玉书谁授紫微歌。
◎卷.7【和鲁望白菊】张贲<br>　　雪彩冰姿号女华，寄身多是地仙家。有时南国和霜立，<br>　　几处东篱伴月斜。谢客琼枝空贮恨，袁郎金钿不成夸。<br>　　自知终古清香在，更出梅妆弄晚霞。
◎卷.8【奉和袭美先辈悼鹤】张贲<br>　　池塘萧索掩空笼，玉树同嗟一土中。莎径罢鸣唯泣露，<br>　　松轩休舞但悲风。丹台旧氅难重缉，紫府新书岂更通。<br>　　云减雾消无处问，只留华发与衰翁。
◎卷.9【偶约道流终乖文会答皮陆】张贲<br>　　仙侣无何访蔡经，两烦韶濩出彤庭。<br>　　人间若有登楼望，应怪文星近客星。
◎卷.10【和袭美寒夜见访】张贲<br>　　云孤鹤独且相亲，仿效从它折角巾。<br>　　不用吴江叹留滞，风姿俱是玉清人。
◎卷.11【和袭美醉中先起次韵】张贲<br>　　何事桃源路忽迷，惟留云雨怨空闺。<br>　　仙郎共许多情调，莫遣重歌浊水泥。
◎卷.12【和皮陆酒病偶作】张贲<br>　　白编椰席镂冰明，应助杨青解宿酲。<br>　　难继二贤金玉唱，可怜空作断猿声。
◎卷.13【送浙东德师侍御罢府西归】张贲<br>　　孤云独鸟本无依，江海重逢故旧稀。<br>　　杨柳渐疏芦苇白，可怜斜日送君归。
◎卷.14【以青z3饭分送袭美鲁望因成一绝】张贲<br>　　谁屑琼瑶事青z3，旧传名品出华阳。<br>　　应宜仙子胡麻拌，因送刘郎与阮郎。
◎卷.15【玩金鸂鶒和陆鲁望】张贲<br>　　翠羽红襟镂彩云，双飞常笑白鸥群。<br>　　谁怜化作雕金质，从倩沉檀十里闻。
◎卷.16【悼鹤和袭美】张贲<br>　　渥顶鲜毛品格驯，莎庭闲暇重难群。<br>　　无端日暮东风起，飘散春空一片云。
◎卷.17【览皮先辈盛制，因作十韵以寄，用伸款仰】崔璐<br>　　河岳挺灵异，星辰精气殊。在人为英杰，与国作祯符。<br>　　襄阳得奇士，俊迈真龙驹。勇果鲁仲由，文赋蜀相如。<br>　　浑浩江海广，葩华桃李敷。小言入无间，大言塞空虚。<br>　　几人游赤水，夫子得玄珠。鬼神争奥秘，天地惜洪炉。<br>　　既有曾参行，仍兼君子儒。吾知上帝意，将使居黄枢。<br>　　好保千金体，须为万姓谟。
◎卷.18【浙东罢府西归酬别张广文皮先辈陆秀才】李縠<br>　　岂有头风笔下痊，浪成蛮语向初筵。兰亭旧趾虽曾见，<br>　　柯笛遗音更不传。照曜文星吴分野，留连花月晋名贤。<br>　　相逢只恨相知晚，一曲骊歌又几年。
◎卷.19【和皮日休悼鹤】李縠<br>　　才子襟期本上清，陆云家鹤伴闲情。犹怜反顾五六里，<br>　　何意忽归十二城。露滴谁闻高叶坠，月沉休藉半阶明。<br>　　人间华表堪留语，剩向秋风寄一声。<br>　　道林曾放雪翎飞，应悔庭除闭羽衣。<br>　　料得王恭披鹤氅，倚吟犹待月中归。
◎卷.20【醉中袭美先月中归】李縠<br>　　休文虽即逃琼液，阿鹜还须掩玉闺。<br>　　月落金鸡一声后，不知谁悔醉如泥。
◎卷.21【奉酬皮先辈霜菊见赠】崔璞<br>　　菊花开晚过秋风，闻道芳香正满丛。<br>　　争奈病夫难强饮，应须速自召车公。
◎卷.22【蒙恩除替将还京洛偶叙所怀因成六韵呈军事院诸公…秀才】崔璞<br>　　两载求人瘼，三春受代归。务繁多簿籍，才短乏恩威。<br>　　共理乖天奖，分忧值岁饥。遽蒙交郡印，安敢整朝衣。<br>　　作牧惭为政，思乡念式微。傥容还故里，高卧掩柴扉。
◎卷.23【和皮日休悼鹤】魏朴<br>　　直欲裁诗问杳冥，岂教灵化亦浮生。风林月动疑留魄，<br>　　沙岛香愁似蕴情。雪骨夜封苍藓冷，练衣寒在碧塘轻。<br>　　人间飞去犹堪恨，况是泉台远玉京。<br>　　经秋宋玉已悲伤，况报胎禽昨夜亡。<br>　　霜晓起来无问处，伴僧弹指绕荷塘。
◎卷.24【皮袭美见留小宴次韵】羊昭业<br>　　泽国春来少遇晴，有花开日且飞觥。王戎似电休推病，<br>　　周顗才醒众却惊。芳景渐浓偏属酒，暖风初畅欲调莺。<br>　　知君不肯然官烛，争得华筵彻夜明。
◎卷.25【送羊振文归觐桂阳】颜萱<br>　　高挂吴帆喜动容，问安归去指湘峰。悬鱼庭内芝兰秀，<br>　　驭鹤门前薜荔封。红旆正怜棠影茂，彩衣偏带桂香浓。<br>　　临岐独有沾襟恋，南巷当年共化龙。
◎卷.26【送圆载上人】颜萱<br>　　师来一世恣经行，却泛沧波问去程。心静已能防渴鹿，<br>　　鼙喧时为骇长鲸。禅林几结金桃重，梵室重修铁瓦轻。<br>　　料得还乡无别利，只应先见日华生。
◎卷.27【过张祜处士丹阳故居】颜萱<br>　　忆昔为儿逐我兄，曾抛竹马拜先生。书斋已换当时主，<br>　　诗壁空题故友名。岂是争权留怨敌，可怜当路尽公卿。<br>　　柴扉草屋无人问，犹向荒田责地征。
◎卷.28【和袭美伤顾道士】郑璧<br>　　斜汉银澜一夜东，飘飘何处五云中。空留华表千年约，<br>　　才毕丹炉九转功。形蜕远山孤圹月，影寒深院晓松风。<br>　　门人不睹飞升去，犹与浮生哭恨同。
◎卷.29【奉和陆鲁望白菊】郑璧<br>　　白艳轻明带露痕，始知佳色重难群。终朝疑笑梁王雪，<br>　　尽日慵飞蜀帝魂。燕雨似翻瑶渚浪，雁风疑卷玉绡纹。<br>　　琼妃若会宽裁剪，堪作蟾宫夜舞裙。
◎卷.30【和袭美索友人酒】郑璧<br>　　乘兴闲来小谢家，便裁诗句乞榴花。<br>　　邴原虽不无端醉，也爱临风从鹿车。
◎卷.31【文燕润卿不至】郑璧<br>　　已知羽驾朝金阙，不用烧兰望玉京。<br>　　应是易迁明月好，玉皇留看舞双成。<br>第六百三十二卷
◎卷.1【塞上】司空图<br>　　万里隋城在，三边虏气衰。沙填孤障角，烧断故关碑。<br>　　马色经寒惨，雕声带晚悲。将军正闲暇，留客换歌辞。
◎卷.2【寄永嘉崔道融】司空图<br>　　旅寓虽难定，乘闲是胜游。碧云萧寺霁，红树谢村秋。<br>　　戍鼓和潮暗，船灯照岛幽。诗家多滞此，风景似相留。
◎卷.3【下方】司空图<br>　　三十年来往，中间京洛尘。倦行今白首，归卧已清神。<br>　　坡暖冬抽笋，松凉夏健人。更惭征诏起，避世迹非真。
◎卷.4【华下】司空图<br>　　日炙旱云裂，迸为千道血。天地沸一镬，竟自烹妖孽。<br>　　尧汤遇灾数，灾数还中辍。何事奸与邪，古来难扑灭。
◎卷.5【僧舍贻友】司空图<br>　　笑破人间事，吾徒莫自欺。解吟僧亦俗，爱舞鹤终卑。<br>　　竹上题幽梦，溪边约敌棋。旧山归有阻，不是故迟迟。
◎卷.6【下方】司空图<br>　　昏旦松轩下，怡然对一瓢。雨微吟思足，花落梦无聊。<br>　　细事当棋遣，衰容喜镜饶。溪僧有深趣，书至又相邀。
◎卷.7【华下送文浦】司空图<br>　　郊居谢名利，何事最相亲。渐与论诗久，皆知得句新。<br>　　川明虹照雨，树密鸟冲人。应念从今去，还来岳下频。
◎卷.8【自诫】司空图<br>　　我祖铭座右，嘉谋贻厥孙。勤此苟不怠，令名日可存。<br>　　媒衒士所耻，慈俭道所尊。松柏岂不茂，桃李亦自繁。<br>　　众人皆察察，而我独昏昏。取训于老氏，大辩欲讷言。
◎卷.9【效陈拾遗子昂感遇二首】司空图<br>　　高燕飞何捷，啄害恣群雏。人岂玩其暴，华轩容尔居。<br>　　强欺自天禀，刚吐信吾徒。乃知不平者，矫世道终孤。<br>　　阳和含煦润，卉木竞纷华。当为众所悦，私已汝何夸。<br>　　北里秘秾艳，东园锁名花。豪夺乃常理，笑君徒咄嗟。
◎卷.10【效陈拾遗子昂】司空图<br>　　丑妇竞簪花，花多映愈丑。邻女恃其姿，掇之不盈手。<br>　　量已苟自私，招损乃谁咎。宠禄既非安，于吾竟何有。
◎卷.11【感时】司空图<br>　　好鸟无恶声，仁兽肯狂噬。宁教鹦鹉哑，不遣麒麟细。<br>　　人人语与默，唯观利与势。爱毁亦自遭，掩谤终失计。
◎卷.12【秋思】司空图<br>　　身病时亦危，逢秋多恸哭。风波一摇荡，天地几翻覆。<br>　　孤萤出荒池，落叶穿破屋。势利长草草，何人访幽独。
◎卷.13【早春】司空图<br>　　伤怀同客处，病眼却花朝。草嫩侵沙短，冰轻著雨消。<br>　　风光知可爱，容发不相饶。早晚丹丘去，飞书肯见招。
◎卷.14【上陌梯寺怀旧僧二首】司空图<br>　　云根禅客居，皆说旧无庐。松日明金像，山风向木鱼。<br>　　依栖应不阻，名利本来疏。纵有人相问，林间懒拆书。<br>　　高鸦隔谷见，路转寺西门。塔影荫泉脉，山苗侵烧痕。<br>　　钟疏含杳霭，閤迥亘黄昏。更待他僧到，长如前信存。
◎卷.15【寄怀元秀上人】司空图<br>　　悠悠干禄利，草草废渔樵。身世堪惆怅，风骚顿寂寥。<br>　　高秋期步野，积雨放趋朝。得句如相忆，莎斋且见招。
◎卷.16【次韵和秀上人游南五台】司空图<br>　　中峰曾到处，题记没苍苔。振锡传深谷，翻经想旧台。<br>　　危松临砌偃，惊鹿蓦溪来。内殿御诗切，身回心未回。
◎卷.17【赠圆昉公（昉，蜀僧。僖宗幸蜀，昉坚免紫衣）】司空图<br>　　天阶让紫衣，冷格鹤犹卑。道胜嫌名出，身闲觉老迟。<br>　　晓香延宿火，寒磬度高枝。每说长松寺，他年与我期。
◎卷.18【赠信美寺岑上人】司空图<br>　　巡礼诸方遍，湘南频有缘。焚香老山寺，乞食向江船。<br>　　纱碧笼名画，灯寒照净禅。我来能永日，莲漏滴寒泉。
◎卷.19【江行二首】司空图<br>　　地阔分吴塞，枫高映楚天。曲塘春尽雨，方响夜深船。<br>　　行纪添新梦，羁愁甚往年。何时京洛路，马上见人烟。<br>　　初程风信好，回望失津楼。日带潮声晚，烟含楚色秋。<br>　　戍旗当远客，岛树转惊鸥。此去非名利，孤帆任白头。
◎卷.20【长安赠王注】司空图<br>　　正下搜贤诏，多君独避名。客来当意惬，花发遇歌成。<br>　　乐地留高趣，权门让后生。东方御闲驷，园外好同行。
◎卷.21【赠步寄李员外】司空图<br>　　危桥转溪路，经雨石丛荒。幽瀑下仙果，孤巢悬夕阳。<br>　　病辞青琐秘，心在紫芝房。更喜谐招隐，诗家有望郎。
◎卷.22【寄郑仁规】司空图<br>　　清才郑小戎，标的贵游中。万里云无侣，三山鹤不笼。<br>　　香和丹地暖，晚着彩衣风。荣路期经济，唯应在至公。
◎卷.23【寄考功王员外】司空图<br>　　喜闻三字耗，闲客是陪游。白鸟闲疏索，青山日滞留。<br>　　琴如高韵称，诗愧逸才酬。更勉匡君志，论思在献谋。
◎卷.24【杂言（一作短歌行）】司空图<br>　　乌飞飞，兔蹶蹶，朝来暮去驱时节。女娲只解补青天，<br>　　不解煎胶粘日月。
◎卷.25【陈疾】司空图<br>　　自怜旅舍亦酣歌，世路无机奈尔何。霄汉逼来心不动，<br>　　鬓毛白尽兴犹多。残阳暂照乡关近，远鸟因投岳庙过。<br>　　闲得此身归未得，磬声深夏隔烟萝。
◎卷.26【淅上（一作江淅上）】司空图<br>　　华下支离已隔河，又来此地避干戈。山田渐广猿时到，<br>　　村舍新添燕亦多。丹桂石楠宜并长，秦云楚雨暗相和。<br>　　儿童栗熟迷归路，归得仍随牧竖歌。<br>　　西北乡关近帝京，烟尘一片正伤情。愁看地色连空色，<br>　　静听歌声似哭声。红蓼满村人不在，青山绕槛路难平。<br>　　从他烟棹更南去，休向津头问去程。
◎卷.27【山中】司空图<br>　　全家与我恋孤岑，蹋得苍苔一径深。逃难人多分隙地，<br>　　放生麋大出寒林。名应不朽轻仙骨，理到忘机近佛心。<br>　　昨夜前溪骤雷雨，晚晴闲步数峰吟。
◎卷.28【寄赠诗僧秀公】司空图<br>　　灵一心传清塞心，可公吟后础公吟。近来雅道相亲少，<br>　　惟仰吾师所得深。好句未停无暇日，旧山归老有东林。<br>　　冷曹孤宦甘寥落，多谢携筇数访寻。
◎卷.29【重阳日访元秀上人】司空图<br>　　红叶黄花秋景宽，醉吟朝夕在樊川。却嫌今日登山俗，<br>　　且共高僧对榻眠。别画长怀吴寺壁，宜茶偏赏霅溪泉。<br>　　归来童稚争相笑，何事无人与酒船。
◎卷.30【丁未岁归王官谷】司空图<br>　　家山牢落战尘西，匹马偷归路已迷。冢上卷旗人簇立，<br>　　花边移寨鸟惊啼。本来薄俗轻文字，却致中原动鼓鼙。<br>　　将取一壶闲日月，长歌深入武陵溪。
◎卷.31【书怀】司空图<br>　　病来犹强引雏行，力上东原欲试耕。几处马嘶春麦长，<br>　　一川人喜雪峰晴。闲知有味心难肯，道贵谋安迹易平。<br>　　陶令若能兼不饮，无弦琴亦是沽名。
◎卷.32【退栖】司空图<br>　　宦游萧索为无能，移住中条最上层。得剑乍如添健仆，<br>　　亡书久似失良朋。燕昭不是空怜马，支遁何妨亦爱鹰。<br>　　自此致身绳检外，肯教世路日兢兢。
◎卷.33【五十】司空图<br>　　闲身事少只题诗，五十今来觉陡衰。清秩偶叨非养望，<br>　　丹方频试更堪疑。髭须强染三分折，弦管遥听一半悲。<br>　　漉酒有巾无黍酿，负他黄菊满东篱。
◎卷.34【新岁对写真】司空图<br>　　得见明时下寿身，须甘岁酒更移巡。生情暗结千重恨，<br>　　寒势常欺一半春。文武轻销丹灶火，市朝偏贵黑头人。<br>　　自伤衰飒慵开镜，拟与儿童别写真。
◎卷.35【华下】司空图<br>　　箨冠新带步池塘，逸韵偏宜夏景长。扶起绿荷承早露，<br>　　惊回白鸟入残阳。久无书去干时贵，时有僧来自故乡。<br>　　不用名山访真诀，退休便是养生方。
◎卷.36【重阳山居】司空图<br>　　诗人自古恨难穷，暮节登临且喜同。四望交亲兵乱后，<br>　　一川风物笛声中。菊残深处回幽蝶，陂动晴光下早鸿。<br>　　明日更期来此醉，不堪寂寞对衰翁。
◎卷.37【争名】司空图<br>　　争名岂在更搜奇，不朽才消一句诗。穷辱未甘英气阻，<br>　　乖疏还有正人知。荷香浥露侵衣润，松影和风傍枕移。<br>　　只此共栖尘外境，无妨亦恋好文时。
◎卷.38【光启四年春戊申（一作归王官次年作）】司空图<br>　　乱后烧残数架书，峰前犹自恋吾庐。忘机渐喜逢人少，<br>　　览镜空怜待鹤疏。孤屿池痕春涨满，小阑花韵午晴初。<br>　　酣歌自适逃名久，不必门多长者车。
◎卷.39【丁巳重阳】司空图<br>　　重阳未到已登临，探得黄花且独斟。客舍喜逢连日雨，<br>　　家山似响隔河砧。乱来已失耕桑计，病后休论济活心。<br>　　自贺逢时能自弃，归鞭唯拍马鞯吟。
◎卷.40【喜王驾小仪重阳相访】司空图<br>　　白菊初开卧内明，闻君相访病身轻。樽前且拨伤心事，<br>　　谿上还随觅句行。幽鹤傍人疑旧识，残蝉向日噪新晴。<br>　　拟将寂寞同留住，且劝康时立大名。
◎卷.41【酬张芬赦后见寄（一作司空曙诗）】司空图<br>　　紫凤朝衔五色书，阳春忽布网罗除。已将心变寒灰后，<br>　　岂料光生腐草馀。建水风烟收客泪，杜陵花烛梦郊居。<br>　　劳君故有诗相赠，欲报琼瑶愧不如。
◎卷.42【上元放二雉】司空图<br>　　婴网虽皆困，搴笼喜共归。无心期尔报，相见莫惊飞。
◎卷.43【中秋】司空图<br>　　闲吟秋景外，万事觉悠悠。此夜若无月，一年虚过秋。
◎卷.44【偶题】司空图<br>　　水榭花繁处，春晴日午前。鸟窥临槛镜，马过隔墙鞭。
◎卷.45【闲步】司空图<br>　　几处白烟断，一川红树时。坏桥侵辙水，残照背村碑。
◎卷.46【春中】司空图<br>　　伏溜侵阶润，繁花隔竹香。娇莺方晓听，无事过南塘。
◎卷.47【独望】司空图<br>　　绿树连村暗，黄花出陌稀。远陂春草绿，犹有水禽飞。
◎卷.48【杂题】司空图<br>　　孤枕闻莺起，幽怀独悄然。地融春力润，花泛晓光鲜。
◎卷.49【漫题三首】司空图<br>　　乱后他乡节，烧残故国春。自怜垂白首，犹伴踏青人。<br>　　齿落伤情久，心惊健忘频。蜗庐经岁客，蚕市异乡人。<br>　　率怕人言谨，闲宜酒韵高。山林若无虑，名利不难逃。
◎卷.50【河上二首】司空图<br>　　惨惨日将暮，驱羸独到庄。沙痕傍墟落，风色入牛羊。<br>　　新霁田园处，夕阳禾黍明。沙村平见水，深巷有鸥声。
◎卷.51【早朝】司空图<br>　　白日新年好，青春上国多。街平双阙近，尘起五云和。
◎卷.52【即事二首】司空图<br>　　茶爽添诗句，天清莹道心。只留鹤一只，此外是空林。<br>　　御礼征奇策，人心注盛时。从来留振滞，只待济临危。
◎卷.53【永夜】司空图<br>　　永夜疑无日，危时只赖山。旷怀休戚外，孤迹是非间。
◎卷.54【秦关】司空图<br>　　形胜今虽在，荒凉恨不穷。虎狼秦国破，狐兔汉陵空。
◎卷.55【渡江】司空图<br>　　秋江共僧渡，乡泪滴船回。一夜吴船梦，家书立马开。
◎卷.56【退居漫题七首】司空图<br>　　花缺伤难缀，莺喧奈细听。惜春春已晚，珍重草青青。<br>　　堤柳自绵绵，幽人无恨牵。只忧诗病发，莫寄校书笺。<br>　　燕语曾来客，花催欲别人。莫愁春又过，看著又新春。<br>　　身外都无事，山中久避喧。破巢看乳燕，留果待啼猿。<br>　　诗家通籍美，工部与司勋。高贾虽难敌，微官偶胜君。<br>　　努力省前非，人生上寿稀。青云无直道，暗室有危机。<br>　　燕拙营巢苦，鱼贪触网惊。岂缘身外事，亦似我劳形。
◎卷.57【即事九首】司空图<br>　　宿雨川原霁，凭高景物新。陂痕侵牧马，云影带耕人。<br>　　十年深隐地，一雨太平心。匣涩休看剑，窗明复上琴。<br>　　明时那弃置，多病自迟留。疏磬和吟断，残灯照卧幽。<br>　　衰鬓闲生少，丹梯望觉危。松须依石长，鹤不傍人卑。<br>　　落叶频惊鹿，连峰欲映雕。此生诗病苦，此病更萧条。<br>　　旅思又惊夏，庭前长小松。远峰生贵气，残月敛衰容。<br>　　林鸟频窥静，家人亦笑慵。旧居留稳枕，归卧听秋钟。<br>　　华宇知难保，烧来又却修。只应巢燕惜，未必主人留。<br>　　幽鸟穿篱去，邻翁采药回。云从潭底出，花向佛前开。
◎卷.58【松滋渡二首】司空图<br>　　步上短亭久，看回官渡船。江乡宜晚霁，楚老语丰年。<br>　　楚岫接乡思，茫茫归路迷。更堪斑竹驿，初听鹧鸪啼。
◎卷.59【华清宫】司空图<br>　　帝业山河固，离宫宴幸频。岂知驱战马，只是太平人。
◎卷.60【牛头寺】司空图<br>　　终南最佳处，禅诵出青霄。群木澄幽寂，疏烟泛泬寥。
◎卷.61【感时上卢相】司空图<br>　　兵待皇威振，人随国步安。万方休望幸，封岳始鸣銮。
◎卷.62【乱后三首】司空图<br>　　丧乱家难保，艰虞病懒医。空将忧国泪，犹拟洒丹墀。<br>　　流芳能几日，惆怅又闻蝉。行在多新贵，幽栖独长年。<br>　　世事尝艰险，僧居惯寂寥。美香闻夜合，清景见寅朝。
◎卷.63【秋景】司空图<br>　　景物皆难驻，伤春复怨秋。旋书红叶落，拟画碧云收。
◎卷.64【避乱】司空图<br>　　离乱身偶在，窜迹任浮沉。虎暴荒居迥，萤孤黑夜深。
◎卷.65【长亭】司空图<br>　　梅雨和乡泪，终年共酒衣。殷勤华表鹤，羡尔亦曾归。
◎卷.66【村西杏花二首】司空图<br>　　薄腻力偏羸，看看怆别时。东风狂不惜，西子病难医。<br>　　肌细分红脉，香浓破紫苞。无因留得玩，争忍折来抛。
◎卷.67【独坐】司空图<br>　　幽径入桑麻，坞西逢一家。编篱薪带茧，补屋草和花。
◎卷.68【借居】司空图<br>　　借住郊园久，仍逢夏景新。绿苔行屐稳，黄鸟傍窗频。
◎卷.69【重阳】司空图<br>　　菊开犹阻雨，蝶意切于人。亦应知暮节，不比惜残春。
◎卷.70【偶书五首】司空图<br>　　衰谢当何忏，惟应悔壮图。磬声花外远，人影塔前孤。<br>　　色变莺雏长，竿齐笋箨垂。白头身偶在，清夏景还移。<br>　　蜀妓轻成妙，吴娃狎共纤。晚妆留拜月，卷上水精帘。<br>　　独步荒郊暮，沉思远墅幽。平生多少事，弹指一时休。<br>　　掩谤知迎吠，欺心见强颜。有名人易困，无契债难还。
◎卷.71【杂题九首】司空图<br>　　病来胜未病，名缚便忘名。今日甘为客，当时注愍征。<br>　　暑湿深山雨，荒居破屋灯。此生无忏处，此去作高僧。<br>　　不须频怅望，且喜脱喧嚣。亦有终焉意，陂南看稻苗。<br>　　楼带猿吟迥，庭容鹤舞宽。z4书因阅画，封药偶和丹。<br>　　宴罢论诗久，亭高拜表频。岸香蕃舶月，洲色海烟春。<br>　　驿步堤萦阁，军城鼓振桥。鸥和湖雁下，雪隔岭梅飘。<br>　　带雪南山道，和钟北阙明。太平当共贺，开化喝来声。<br>　　舴艋猿偷上，蜻蜓燕竞飞。樵香烧桂子，苔湿挂莎衣。<br>　　溪涨渔家近，烟收鸟道高。松花飘可惜，睡里洒离骚。
◎卷.25【古乐府】司空图<br>　　一叶随西风，君行亦向东。知妾飞书意，无劳待早鸿。
◎卷.26【有感】司空图<br>　　灯影看须黑，墙阴惜草青。岁阑悲物我，同是冒霜萤。
◎卷.27【休休亭】司空图<br>　　且喜安能保，那堪病更忧。可怜藜杖者，真个种瓜侯。
◎卷.28【漫书二首】司空图<br>　　剩欲逢花折，判须冒雨频。晴明开渐少，莫怕湿新巾。<br>　　小蝶尔何竞，追飞不惮劳。远教群雀见，宁悟祸梯高。
◎卷.29【岁尽二首】司空图<br>　　明日添一岁，端忧奈尔何。冲寒出洞口，犹校夕阳多。<br>　　莫话伤心事，投春满鬓霜。殷勤共尊酒，今岁只残阳。
◎卷.30【牡丹】司空图<br>　　得地牡丹盛，晓添龙麝香。主人犹自惜，锦幕护春霜。
◎卷.31【乱后】司空图<br>　　羽书传栈道，风火隔乡关。病眼那堪泣，伤心不到间。
◎卷.32【春山】司空图<br>　　可是武陵溪，春芳著路迷。花明催曙早，云腻惹空低。
◎卷.33【乐府】司空图<br>　　宝马跋尘光，双驰照路旁。喧传报戚里，明日幸长杨。
◎卷.34【乱前上卢相】司空图<br>　　虏黠虽多变，兵骄即易乘。犹须劳斥候，勿遣大河冰。<br>第六百三十三卷
◎卷.1【有感】司空图<br>　　国事皆须救未然，汉家高阁漫凌烟。<br>　　功臣尽遣词人赞，不省沧洲画鲁连。
◎卷.2【歌】司空图<br>　　处处亭台只坏墙，军营人学内人妆。<br>　　太平故事因君唱，马上曾听隔教坊。
◎卷.3【偈】司空图<br>　　人若憎时我亦憎，逃名最要是无能。<br>　　后生乞汝残风月，自作深林不语僧。
◎卷.4【鹂】司空图<br>　　不是流莺独占春，林间彩翠四时新。<br>　　应知拟上屏风画，偏坐横枝亦向人。
◎卷.5【白菊杂书四首】司空图<br>　　黄昏寒立更披襟，露浥清香悦道心。<br>　　却笑谁家扃绣户，正薰龙麝暖鸳衾。<br>　　四面云屏一带天，是非断得自翛然。<br>　　此生只是偿诗债，白菊开时最不眠。<br>　　狂才不足自英雄，仆妾驱令学贩舂。<br>　　侯印几人封万户，侬家只办买孤峰。<br>　　黄鹂啭处谁同听，白菊开时且剩过。<br>　　漫道南朝足流品，由来叔宝不宜多。
◎卷.6【漫题】司空图<br>　　经乱年年厌别离，歌声喜似太平时。<br>　　词臣更有中兴颂，磨取莲峰便作碑。
◎卷.7【率题】司空图<br>　　宦路前衔闲不记，醉乡佳境兴方浓。<br>　　一林高竹长遮日，四壁寒山更闰冬。
◎卷.8【涧户】司空图<br>　　涧户芳烟接水村，乱来归得道仍存。<br>　　数竿新竹当轩上，不羡侯家立戟门。
◎卷.9【故乡杏花】司空图<br>　　寄花寄酒喜新开，左把花枝右把杯。<br>　　欲问花枝与杯酒，故人何得不同来。
◎卷.10【华上二首】司空图<br>　　故国春归未有涯，小栏高槛别人家。<br>　　五更惆怅回孤枕，犹自残灯照落花。<br>　　关外风昏欲雨天，荠花耕倒枕河壖。<br>　　村南寂寞时回望，一只鸳鸯下渡船。
◎卷.11【梦中】司空图<br>　　几多亲爱在人间，上彻霞梯会却还。<br>　　须是蓬瀛长买得，一家同占作家山。
◎卷.12【榜下】司空图<br>　　三十功名志未伸，初将文字竞通津。<br>　　春风漫折一枝桂，烟阁英雄笑杀人。
◎卷.13【涔阳渡】司空图<br>　　楚田人立带残晖，驿迥村幽客路微。<br>　　两岸芦花正萧飒，渚烟深处白牛归。
◎卷.14【偶作】司空图<br>　　索得身归未保闲，乱来道在辱来顽。<br>　　留侯万户虽无分，病骨应消一片山。
◎卷.15【寓居有感三首】司空图<br>　　亦知世路薄忠贞，不忍残年负圣明。<br>　　只待东封沾庆赐，碑阴别刻老臣名。<br>　　不放残年却到家，衔杯懒更问生涯。<br>　　河堤往往人相送，一曲晴川隔蓼花。<br>　　黑须寄在白须生，一度秋风减几茎。<br>　　客处不堪频送别，无多情绪更伤情。
◎卷.16【淮西】司空图<br>　　鳌冠三山安海浪，龙盘九鼎镇皇都。<br>　　莫夸十万兵威盛，消个忠良效顺无。
◎卷.17【河湟有感】司空图<br>　　一自萧关起战尘，河湟隔断异乡春。<br>　　汉儿尽作胡儿语，却向城头骂汉人。
◎卷.18【自gM乡北归】司空图<br>　　巴烟幂幂久萦恨，楚柳绵绵今送归。<br>　　回避江边同去雁，莫教惊起错南飞。
◎卷.19【青龙师安上人】司空图<br>　　灾曜偏临许国人，雨中衰菊病中身。<br>　　清香一炷知师意，应为昭陵惜老臣。
◎卷.20【山中】司空图<br>　　凡鸟爱喧人静处，闲云似妒月明时。<br>　　世间万事非吾事，只愧秋来未有诗。
◎卷.21【有感二首】司空图<br>　　自古经纶足是非，阴谋最忌夺天机。<br>　　留侯却粒商翁去，甲第何人意气归。<br>　　古来贤俊共悲辛，长是豪家拒要津。<br>　　从此当歌唯痛饮，不须经世为闲人。
◎卷.22【闲夜二首】司空图<br>　　道侣难留为虐棋，邻家闻说厌吟诗。<br>　　前峰月照分明见，夜合香中露卧时。<br>　　此身闲得易为家，业是吟诗与看花。<br>　　若使他生抛笔砚，更应无事老烟霞。
◎卷.23【雨中】司空图<br>　　维摩居士陶居士，尽说高情未足夸。<br>　　檐外莲峰阶下菊，碧莲黄菊是吾家。
◎卷.24【送道者二首】司空图<br>　　洞天真侣昔曾逢，西岳今居第几峰。<br>　　峰顶他时教我认，相招须把碧芙蓉。<br>　　殷勤不为学烧金，道侣惟应识此心。<br>　　雪里千山访君易，微微鹿迹入深林。
◎卷.25【重阳阻雨】司空图<br>　　重阳阻雨独衔杯，移得山家菊未开。<br>　　犹胜登高闲望断，孤烟残照马嘶回。
◎卷.26【省试】司空图<br>　　粉闱深锁唱同人，正是终南雪霁春。<br>　　闲系长安千匹马，今朝似减六街尘。
◎卷.27【有赠】司空图<br>　　有诗有酒有高歌，春色年年奈我何。<br>　　试问羲和能驻否，不劳频借鲁阳戈。
◎卷.28【证因亭】司空图<br>　　峰北幽亭愿证因，他生此地却容身。<br>　　上方僧在时应到，笑认前衔记写真。
◎卷.29【顷年陪恩地赴甘棠之召感动留题】司空图<br>　　去时憔悴青衿在，归路凄凉绛帐空。<br>　　无限酬恩心未展，又将孤剑别从公。
◎卷.30【九月八日】司空图<br>　　已是人间寂寞花，解怜寂寞傍贫家。<br>　　老来不得登高看，更甚残春惜岁华。
◎卷.31【敷溪桥院有感】司空图<br>　　昔岁攀游景物同，药炉今在鹤归空。<br>　　青山满眼泪堪碧，绛帐无人花自红。
◎卷.32【寺阁】司空图<br>　　昔岁登临未衰飒，不知何事爱伤情。<br>　　今来揽镜翻堪喜，乱后霜须长几茎。
◎卷.33【武陵路】司空图<br>　　橘岸舟间罾网挂，茶坡日暖鹧鸪啼。<br>　　女郎指点行人笑，知向花间路已迷。
◎卷.34【南北史感遇十首】司空图<br>　　雨淋麟阁名臣画，雪卧龙庭猛将碑。<br>　　不用黄金铸侯印，尽输公子买蛾眉。<br>　　汉世频封万户侯，云台空峻谢风流。<br>　　江南不有名儒相，齿冷中原笑未休。<br>　　天风斡海怒长鲸，永固南来百万兵。<br>　　若向沧洲犹笑傲，江山虚有石头城。<br>　　花迷公子玉楼恩，镜弄佳人红粉春。<br>　　不信关山劳远戍，绮罗香外任行尘。<br>　　兵围梁殿金瓯破，火发陈宫玉树摧。<br>　　奸佞岂能惭误国，空令怀古更徘徊。<br>　　行乐最宜连夜景，太平方觉有春风。<br>　　千金尽把酬歌舞，犹胜三边赏战功。<br>　　桃芳李艳年年发，羌管蛮弦处处多。<br>　　海上应无三岛路，人间惟有一声歌。<br>　　佳人自折一枝红，把唱新词曲未终。<br>　　惟向眼前怜易落，不如抛掷任春风。<br>　　景阳楼下花钿镜，玄武湖边锦绣旗。<br>　　昔日繁华今日恨，雉媒声晚草芳时。<br>　　乱后人间尽不平，秦川花木最伤情。<br>　　无穷红艳红尘里，骤马分香散入营。
◎卷.35【狂题二首】司空图<br>　　草堂旧隐犹招我，烟阁英才不见君。<br>　　惆怅故山归未得，酒狂叫断暮天云。<br>　　须知世乱身难保，莫喜天晴菊并开。<br>　　长短此身长是客，黄花更助白头催。
◎卷.36【红茶花】司空图<br>　　景物诗人见即夸，岂怜高韵说红茶。<br>　　牡丹枉用三春力，开得方知不是花。
◎卷.37【秋燕】司空图<br>　　从扑香尘拂面飞，怜渠只为解相依。<br>　　经冬好近深炉暖，何必千岩万水归。
◎卷.38【见后雁有感】司空图<br>　　笑尔穷通亦似人，高飞偶滞莫悲辛。<br>　　却缘风雪频相阻，只向关中待得春。
◎卷.39【移桃栽】司空图<br>　　独临官路易伤摧，从遣春风恣意开。<br>　　禅客笑移山上看，流莺直到槛前来。
◎卷.40【忆中条】司空图<br>　　燕辞旅舍人空在，萤出疏篱菊正芳。<br>　　堪恨昔年联句地，念经僧扫过重阳。
◎卷.41【乐府】司空图<br>　　五更窗下簇妆台，已怕堂前阿母催。<br>　　满鸭香薰鹦鹉睡，隔帘灯照牡丹开。
◎卷.42【放龟二首】司空图<br>　　却为多知自不灵，今朝教汝卜长生。<br>　　若求深处无深处，只有依人会有情。<br>　　世外犹迷不死庭，人间莫恃自无营。<br>　　本期沧海堪投迹，却向朱门待放生。
◎卷.43【灯花三首】司空图<br>　　蜀柳丝丝幂画楼，窗尘满镜不梳头。<br>　　几时金雁传归信，剪断香魂一缕愁。<br>　　姊姊教人且抱儿，逐他女伴卸头迟。<br>　　明朝斗草多应喜，翦得灯花自扫眉。<br>　　闰前小雪过经旬，犹自依依向主人。<br>　　开尽菊花怜强舞，与教弟子待新春。
◎卷.44【偶题三首】司空图<br>　　浮世悠悠旋一空，多情偏解挫英雄。<br>　　风光只在歌声里，不必楼前万树红。<br>　　小池随事有风荷，烧酹倾壶一曲歌。<br>　　欲待秋塘擎露看，自怜生意已无多。<br>　　辽阳音信近来稀，纵有虚传逼节归。<br>　　永日无人新睡觉，小窗晴暖螖虫飞。
◎卷.45【华下对菊】司空图<br>　　清香裛露对高斋，泛酒偏能浣旅怀。<br>　　不似春风逞红艳，镜前空坠玉人钗。
◎卷.46【与都统参谋书有感】司空图<br>　　惊鸾迸鹭尽归林，弱羽低垂分独沈。<br>　　带病深山犹草檄，昭陵应识老臣心。
◎卷.47【漫题】司空图<br>　　无宦无名拘逸兴，有歌有酒任他乡。<br>　　看看万里休征戍，莫向新词寄断肠。
◎卷.48【商山二首】司空图<br>　　清溪一路照羸身，不似云台画像人。<br>　　国史数行犹有志，只将谈笑继英尘。<br>　　马上搜奇已数篇，籍中犹愧是顽仙。<br>　　关头传说开元事，指点多疑孟浩然。
◎卷.49【与伏牛长老偈二首】司空图<br>　　不算菩提与阐提，惟应执著便生迷。<br>　　无端指个清凉地，冻杀胡僧雪岭西。<br>　　长绳不见系空虚，半偈传心亦未疏。<br>　　推倒我山无一事，莫将文字缚真如。
◎卷.50【客中重九】司空图<br>　　楚老相逢泪满衣，片名薄宦已知非。<br>　　他乡不似人间路，应共东流更不归。
◎卷.51【柳二首】司空图<br>　　谁家按舞傍池塘，已见繁枝嫩眼黄。<br>　　漫说早梅先得意，不知春力暗分张。<br>　　似拟凌寒妒早梅，无端弄色傍高台。<br>　　折来未有新枝长，莫遣佳人更折来。
◎卷.52【光启丁未别山】司空图<br>　　草堂琴画已判烧，犹托邻僧护燕巢。<br>　　此去不缘名利去，若逢逋客莫相嘲。
◎卷.53【石楠】司空图<br>　　客处偷闲未是闲，石楠虽好懒频攀。<br>　　如何风叶西归路，吹断寒云见故山。
◎卷.54【力疾马上走笔】司空图<br>　　酿黍长添不尽杯，只忧花尽客空回。<br>　　垂杨且为晴遮日，留遇重阳即放开。
◎卷.55【华阴县楼】司空图<br>　　丹霄能有几层梯，懒更扬鞭耸翠蜺。<br>　　偶凭危栏且南望，不劳高掌欲相携。
◎卷.56【南至四首】司空图<br>　　今冬腊后无残日，故国烧来有几家。<br>　　却恨早梅添旅思，强偷春力报年华。<br>　　花时不是偏愁我，好事应难总取他。<br>　　已被诗魔长役思，眼中莫厌早梅多。<br>　　年华乱后偏堪惜，世路抛来已自生。<br>　　犹有玉真长命缕，樽前时唱缓羁情。<br>　　一任喧阗绕四邻，闲忙皆是自由身。<br>　　人来客去还须议，莫遣他人作主人。
◎卷.57【莲峰前轩】司空图<br>　　人间上寿若能添，只向人间也不嫌。<br>　　看著四邻花竞发，高楼从此莫垂帘。
◎卷.58【步虚】司空图<br>　　阿母亲教学步虚，三元长遣下蓬壶。<br>　　云韶韵俗停瑶瑟，鸾鹤飞低拂宝炉。
◎卷.59【剑器】司空图<br>　　楼下公孙昔擅场，空教女子爱军装。<br>　　潼关一败吴儿喜，簇马骊山看御汤。
◎卷.60【乙丑人日】司空图<br>　　自怪扶持七十身，归来又见故乡春。<br>　　今朝人日逢人喜，不料偷生作老人。
◎卷.61【携仙箓九首】司空图<br>　　岳北秋空渭北川，晴云渐薄薄如烟。<br>　　坐来还见微风起，吹散残阳一片蝉。<br>　　一半晴空一半云，远笼仙掌日初曛。<br>　　洞天有路不知处，绝顶异香难更闻。<br>　　决事还须更事酬，清谭妙理一时休。<br>　　渔翁亦被机心误，眼暗汀边结钓钩。<br>　　迹不趋时分不侯，功名身外最悠悠。<br>　　听君总画麒麟阁，还我闲眠舴艋舟。<br>　　仙凡路阻两难留，烟树人间一片秋。<br>　　若道阴功能济活，且将方寸自焚修。<br>　　若有阴功救未然，玉皇品籍亦搜贤。<br>　　应知谭笑还高谢，别就沧洲赞上仙。<br>　　英名何用苦搜奇，不朽才销一句诗。<br>　　却赖风波阻三岛，老臣犹得恋明时。<br>　　剪取红云剩写诗，年年高会趁花时。<br>　　水精楼阁分明见，只欠霞浆别著旗。<br>　　此生得作太平人，只向尘中便出尘。<br>　　移取碧桃花万树，年年自乐故乡春。
◎卷.62【浪淘沙】司空图<br>　　不必长漂玉洞花，曲中偏爱浪淘沙。<br>　　黄河却胜天河水，万里萦纡入汉家。
◎卷.63【赠日东鉴禅师】司空图<br>　　故国无心度海潮，老禅方丈倚中条。<br>　　夜深雨绝松堂静，一点飞萤照寂寥。
◎卷.64【暮春对柳二首】司空图<br>　　萦愁惹恨奈杨花，闭户垂帘亦满家。<br>　　恼得闲人作酒病，刚须又扑越溪茶。<br>　　洞中犹说看桃花，轻絮狂飞自俗家。<br>　　正是阶前开远信，小娥旋拂碾新茶。
◎卷.65【戊午三月晦二首】司空图<br>　　随风逐浪剧蓬萍，圆首何曾解最灵。<br>　　笔砚近来多自弃，不关妖气暗文星。<br>　　牛夸棋品无勍敌，谢占诗家作上流。<br>　　岂似小敷春水涨，年年鸾鹤待仙舟。
◎卷.66【偶书五首】司空图<br>　　情知了得未如僧，客处高楼莫强登。<br>　　莺也解啼花也发，不关心事最堪憎。<br>　　自有池荷作扇摇，不关风动爱芭蕉。<br>　　只怜直上抽红蕊，似我丹心向本朝。<br>　　曾看轻舟渡远津，无风著岸不经旬。<br>　　只缘命蹇须知命，却是人争阻得人。<br>　　上谷何曾解有情，有情人自惜君行。<br>　　证因池上今生愿，的的他生作化生。<br>　　新店南原后夜程，黄河风浪信难平。<br>　　渡头杨柳知人意，为惹官船莫放行。
◎卷.67【喜山鹊初归三首】司空图<br>　　翠衿红觜便知机，久避重罗稳处飞。<br>　　只为从来偏护惜，窗前今贺主人归。<br>　　山中只是惜珍禽，语不分明识尔心。<br>　　若使解言天下事，燕台今筑几千金。<br>　　阻他罗网到柴扉，不奈偷仓雀转肥。<br>　　赖尔林塘添景趣，剩留山果引教归。
◎卷.68【虞乡北原】司空图<br>　　泽北村贫烟火狞，稚田冬旱倩牛耕。<br>　　老人惆怅逢人诉，开尽黄花麦未金。
◎卷.69【洛中三首】司空图<br>　　秋风团扇未惊心，笑看妆台落叶侵。<br>　　绣凤不教金缕暗，青楼何处有寒砧。<br>　　不用频嗟世路难，浮生各自系悲欢。<br>　　风霜一夜添羁思，罗绮谁家待早寒。<br>　　燕巢空后谁相伴，鸳被缝来不忍薰。<br>　　薄命敢辞长滴泪，倡家未必肯留君。
◎卷.70【寓笔】司空图<br>　　年年镊鬓到花飘，依旧花繁鬓易凋。<br>　　撩乱一场人更恨，春风谁道胜轻飙。
◎卷.71【戏题试衫】司空图<br>　　朝班尽说人宜紫，洞府应无鹤着绯。<br>　　从此玉皇须破例，染霞裁赐地仙衣。
◎卷.72【汴柳半枯因悲柳中隐】司空图<br>　　行人莫叹前朝树，已占河堤几百春。<br>　　惆怅题诗柳中隐，柳衰犹在自无身。
◎卷.73【上方】司空图<br>　　花落更同悲木落，莺声相续即蝉声。<br>　　荣枯了得无多事，只是闲人漫系情。
◎卷.74【寄王赞学】司空图<br>　　黄卷不关兼济业，青山自保老闲身。<br>　　一行万里纤尘静，可要张仪更入秦。
◎卷.75【新节】司空图<br>　　转悲新岁重于山，不似轻鸥肯复还。<br>　　朱绂纵教金印换，青云未胜白头闲。
◎卷.76【自河西归山二首】司空图<br>　　一水悠悠一叶危，往来长恨阻归期。<br>　　乡关不是无华表，自为多惊独上迟。<br>　　水阔风惊去路危，孤舟欲上更迟迟。<br>　　鹤群长扰三珠树，不借人间一只骑。
◎卷.77【王官二首】司空图<br>　　风荷似醉和花舞，沙鸟无情伴客闲。<br>　　总是此中皆有恨，更堪微雨半遮山。<br>　　荷塘烟罩小斋虚，景物皆宜入画图。<br>　　尽日无人只高卧，一双白鸟隔纱厨。
◎卷.78【贺翰林侍郎二首】司空图<br>　　太白东归鹤背吟，镜湖空在酒船沈。<br>　　今朝忽见银台事，早晚重征入翰林。<br>　　玉版征书洞里看，沈羲新拜侍郎官。<br>　　文星喜气连台曜，圣主方知四海安。
◎卷.79【寄王十四舍人】司空图<br>　　几年汶上约同游，拟为莲峰别置楼。<br>　　今日凤凰池畔客，五千仞雪不回头。
◎卷.80【纶阁有感】司空图<br>　　风涛曾阻化鳞来，谁料蓬瀛路却开。<br>　　欲去迟迟还自笑，狂才应不是仙才。<br>第六百三十四卷
◎卷.1【狂题十八首】司空图<br>　　莫恨艰危日日多，时情其奈幸门何。<br>　　貔貅睡稳蛟龙渴，犹把烧残朽铁磨。<br>　　别鹤凄凉指法存，戴逵能耻近王门。<br>　　世间第一风流事，借得王公玉枕痕。<br>　　交疏自古戒言深，肝胆徒倾致铄金。<br>　　不是史迁书与说，谁知孤负李陵心。<br>　　南华落笔似荒唐，若肯经纶亦不狂。<br>　　偶作客星侵帝座，却应虚薄是严光。<br>　　不劳世路更相猜，忍到须休惜得材。<br>　　几度懒乘风水便，拗船折舵恐难回。<br>　　由来相爱只诗僧，怪石长松自得朋。<br>　　却怕他生还识字，依前日下作孤灯。<br>　　老禅乘仗莫过身，远岫孤云见亦频。<br>　　应是佛边犹怕闹，信缘须作且闲人。<br>　　止竟闲人不爱闲，只偷无事闭柴关。<br>　　轰霆搅破蛟龙窟，也被狂风卷出山。<br>　　地下修文著作郎，生前饥处倒空墙。<br>　　何如神爽骑星去，犹自研几助玉皇。<br>　　雨洗芭蕉叶上诗，独来凭槛晚晴时。<br>　　故园虽恨风荷腻，新句闲题亦满池。<br>　　初时拄杖向邻村，渐到清明亦杜门。<br>　　三十年来辞病表，今朝卧病感皇恩。<br>　　来时虽恨失青毡，自见芭蕉几十篇。<br>　　应是阿刘还宿债，剩拚才思折供钱。<br>　　芭蕉丛畔碧婵娟，免更悠悠扰蜀川。<br>　　应到去时题不尽，不劳分寄校书笺。<br>　　自伤衰病渐难平，永夜禅床雨滴声。<br>　　闻道虎疮仍带镞，吼来和痛亦横行。<br>　　昨日流莺今日蝉，起来又是夕阳天。<br>　　六龙飞辔长相窘，更忍乘危自著鞭。<br>　　有是有非还有虑，无心无迹亦无猜。<br>　　不平便激风波险，莫向安时稔祸胎。<br>　　十年三署让官频，认得无才又索身。<br>　　莫道太行同一路，大都安稳属闲人。<br>　　曾闻劫火到蓬壶，缩尽鳌头海亦枯。<br>　　今日家山同此恨，人归未得鹤归无。
◎卷.2【游仙二首】司空图<br>　　蛾眉新画觉婵娟，斗走将花阿母边。<br>　　仙曲教成慵不理，玉阶相簇打金钱。<br>　　刘郎相约事难谐，雨散云飞自此乖。<br>　　月姊殷勤留不住，碧空遗下水精钗。
◎卷.3【漫书五首】司空图<br>　　长拟求闲未得闲，又劳行役出秦关。<br>　　逢人渐觉乡音异，却恨莺声似故山。<br>　　溪边随事有桑麻，尽日山程十数家。<br>　　莫怪行人频怅望，杜鹃不是故乡花。<br>　　海上昔闻麋爱鹤，山中今日鹿憎龟。<br>　　爱憎止竟须关分，莫把微才望所知。<br>　　世路快心无好事，恩门嘉话合书绅。<br>　　神藏鬼伏能千变，亦胜忘机避要津。<br>　　四翁识势保安闲，须为生灵暂出山。<br>　　一种老人能算度，磻溪心迹愧商颜。
◎卷.4【偶诗五首】司空图<br>　　闲韵虽高不衒才，偶抛猿鸟乍归来。<br>　　夕阳照个新红叶，似要题诗落砚台。<br>　　芙蓉骚客空留怨，芍药诗家只寄情。<br>　　谁似天才李山甫，牡丹属思亦纵横。<br>　　贤豪出处尽沉吟，白日高悬只照心。<br>　　一掬信陵坟上土，便如碣石累千金。<br>　　声貌由来固绝伦，今朝共许占残春。<br>　　当歌莫怪频垂泪，得地翻惭早失身。<br>　　中宵茶鼎沸时惊，正是寒窗竹雪明。<br>　　甘得寂寥能到老，一生心地亦应平。
◎卷.5【杂题二首】司空图<br>　　先知左袒始同行，须待龙楼羽翼成。<br>　　若使只凭三杰力，犹应汉鼎一毫轻。<br>　　鱼在枯池鸟在林，四时无奈雪霜侵。<br>　　若教激劝由真宰，亦奖青松径寸心。
◎卷.6【光化踏青有感】司空图<br>　　引得车回莫认恩，却成寂寞与谁论。<br>　　到头不是君王意，羞插垂杨更傍门。
◎卷.7【丑年冬】司空图<br>　　醉日昔闻都下酒，何如今喜折新茶。<br>　　不堪病渴仍多虑，好向灉湖便出家。
◎卷.8【白菊三首】司空图<br>　　人间万恨已难平，栽得垂杨更系情。<br>　　犹喜闰前霜未下，菊边依旧舞身轻。<br>　　莫惜西风又起来，犹能婀娜傍池台。<br>　　不辞暂被霜寒挫，舞袖招香即却回。<br>　　为报繁霜且莫催，穷秋须到自低垂。<br>　　横拖长袖招人别，只待春风却舞来。
◎卷.9【扇】司空图<br>　　珍重逢秋莫弃捐，依依只仰故人怜。<br>　　有时池上遮残日，承得霜林几个蝉。
◎卷.10【修史亭三首】司空图<br>　　山前邻叟去纷纷，独强衰羸爱杜门。<br>　　渐觉一家看冷落，地炉生火自温存。<br>　　甘心七十且酣歌，自算平生幸已多。<br>　　不似香山白居士，晚将心地著禅魔。<br>　　乌纱巾上是青天，检束酬知四十年。<br>　　谁料平生臂鹰手，挑灯自送佛前钱。
◎卷.11【力疾山下吴村看杏花十九首】司空图<br>　　春来渐觉一川明，马上繁花作阵迎。<br>　　掉臂只将诗酒敌，不劳金鼓助横行。<br>　　阊阖曾排捧御炉，犹看晓月认金铺。<br>　　羸形不画凌烟阁，只为微才激壮图。<br>　　镜留雪鬓暖消无，春到梨花日又晡。<br>　　移取扶桑阶下种，年年看长碍金乌。<br>　　折来未尽不须休，年少争来莫与留。<br>　　更愿狂风知我意，一时吹向海西头。<br>　　才情百巧斗风光，却笑雕花刻叶忙。<br>　　熨帖新巾来与裹，犹看腾踏少年场。<br>　　浮世荣枯总不知，且忧花阵被风欺。<br>　　侬家自有麒麟阁，第一功名只赏诗。<br>　　白衫裁袖本教宽，朱紫由来亦一般。<br>　　王老小儿吹笛看，我侬试舞尔侬看。<br>　　单床薄被又羁栖，待到花开亦甚迷。<br>　　若道折多还有罪，只应莺啭是金鸡。<br>　　近来桃李半烧枯，归卧乡园只老夫。<br>　　莫算明年人在否，不知花得更开无。<br>　　汉王何事损精神，花满深宫不见春。<br>　　秾艳三千临粉镜，独悲掩面李夫人。<br>　　能艳能芳自一家，胜鸾胜凤胜烟霞。<br>　　客来须共醒醒看，碾尽明昌几角茶。<br>　　造化无端欲自神，裁红剪翠为新春。<br>　　不如分减闲心力，更助英豪济活人。<br>　　徘徊自劝莫沾缨，分付年年谷口莺。<br>　　却赖无情容易别，有情早个不胜情。<br>　　闲步偏宜舞袖迎，春光何事独无情。<br>　　垂杨合是诗家物，只爱敷溪道北生。<br>　　亦知王大是昌龄，杜二其如律韵清。<br>　　还有酸寒堪笑处，拟夸朱绂更峥嵘。<br>　　潘郎爱说是诗家，枉占河阳一县花。<br>　　千载几人搜警句，补方金字爱晴霞。<br>　　行乐溪边步转迟，出山渐减探花期。<br>　　去年四度今三度，恐到凭人折去时。<br>　　此身衰病转堪嗟，长忍春寒独惜花。<br>　　更恨新诗无纸写，蜀笺堆积是谁家。<br>　　昨日黄昏始看回，梦中相约又衔杯。<br>　　起来闻道风飘却，犹拟教人扫取来。
◎卷.12【少仪】司空图<br>　　昨日登班缀柏台，更惭起草属微才。<br>　　锦窠不是寻常锦，兼向丘迟夺得来。
◎卷.13【重阳四首】司空图<br>　　檐前减燕菊添芳，燕尽庭前菊又荒。<br>　　老大比他年少少，每逢佳节更悲凉。<br>　　雨寒莫待菊花催，须怕晴空暖并开。<br>　　开却一枝开却尽，且随幽蝶更徘徊。<br>　　青娥懒唱无衣换，黄菊新开乞酒难。<br>　　长有长亭惆怅事，隔河更得对凭栏。<br>　　白发怕寒梳更懒，黄花晴日照初开。<br>　　篱头应是蝶相报，已被邻家携酒来。
◎卷.14【长命缕】司空图<br>　　他乡处处堪悲事，残照依依惜别天。<br>　　此去知名长命缕，殷勤为我唱花前。
◎卷.15【柏东】司空图<br>　　冥得机心岂在僧，柏东闲步爱腾腾。<br>　　免教世路人相忌，逢著村醪亦不憎。
◎卷.16【歌者十二首】司空图<br>　　追逐翻嫌傍管弦，金钗击节自当筵。<br>　　风霜一夜燕鸿断，唱作江南袚禊天。<br>　　玉树花飘凤失栖，一声初压管弦低。<br>　　清回烦暑成潇洒，艳逐寒云变惨凄。<br>　　十斛明珠亦易拚，欲兼人艺古来难。<br>　　五云合是新声染，熔作琼浆洒露盘。<br>　　不似新声唱亦新，旋调玉管旋生春。<br>　　愁肠隔断珠帘外，只为今宵共听人。<br>　　十年逃难别云林，暂辍狂歌且听琴。<br>　　转觉淡交言有味，此声知是古人心。<br>　　五柳先生自识微，无言共笑手空挥。<br>　　胸中免被风波挠，肯为螳螂动杀机。<br>　　风霜寒水旅人心，几处笙歌绣户深。<br>　　分泊一场云散后，未胜初夜便听琴。<br>　　自怜眼暗难求药，莫恨花繁便有风。<br>　　桃李更开须强看，明年兼恐听歌聋。<br>　　白云深处寄生涯，岁暮生情赖此花。<br>　　蜂蝶绕来忙绕袖，似知教折送邻家。<br>　　重九仍重岁渐阑，强开病眼更登攀。<br>　　年年认得酣歌处，犹恐招魂葬故山。<br>　　绕壁依稀认写真，更须粉绘饰羸身。<br>　　凄凉不道身无寿，九日还无旧会人。<br>　　鹤氅花香搭槿篱，枕前蛩迸酒醒时。<br>　　夕阳似照陶家菊，黄蝶无穷压故枝。
◎卷.17【题裴晋公华岳庙题名】司空图<br>　　岳前大队赴淮西，从此中原息鼓鼙。<br>　　石阙莫教苔藓上，分明认取晋公题。
◎卷.18【杨柳枝寿杯词十八首】司空图<br>　　乐府翻来占太平，风光无处不含情。<br>　　千门万户喧歌吹，富贵人间只此声。<br>　　撼晚梳空不自持，与君同折上楼时。<br>　　春风还有常情处，系得人心免别离。<br>　　灞亭东去彻隋堤，赠别何须醉似泥。<br>　　万里往来无一事，便帆轻拂乱莺啼。<br>　　台城细仗晓初移，诏赐千官禊饮时。<br>　　绿帐远笼清珮响，更曛晴日上龙旗。<br>　　桃源仙子不须夸，闻道惟栽一片花。<br>　　何似浣纱溪畔住，绿阴相间两三家。<br>　　偶然楼上卷珠帘，往往长条拂枕函。<br>　　恰值小娥初学舞，拟偷金缕押春衫。<br>　　池边影动散鸳鸯，更引微风乱绣床。<br>　　直待玉窗尘不起，始应金雁得成行。<br>　　稻畦分影向江村，憔悴经霜只半存。<br>　　昨日流莺今不见，乱萤飞出照黄昏。<br>　　客泪休沾汉水滨，舞腰羞杀汉宫人。<br>　　狂风更与回烟帚，扫尽繁花独占春。<br>　　游人莫叹易凋衰，长乐荣枯自有期。<br>　　看取明年春意动，更于何处最先知。<br>　　昔年行乐及芳时，一上丹梯桂一枝。<br>　　笑问江头醉公子，饶君满把麹尘丝。<br>　　渡头残照一行新，独自依依向北人。<br>　　莫恨乡程千里远，眼中从此故乡春。<br>　　絮惹轻枝雪未飘，小溪烟束带危桥。<br>　　邻家女伴频攀折，不觉回身罥翠翘。<br>　　处处萦空百万枝，一枝枝好更题诗。<br>　　隔城远岫招行客，便与朱楼当酒旗。<br>　　锦城分得映金沟，两岸年年引胜游。<br>　　若似松篁须带雪，人间何处认风流。<br>　　日暖津头絮已飞，看看还是送君归。<br>　　莫言万绪牵愁思，缉取长绳系落晖。<br>　　大堤时节近清明，霞衬烟笼绕郡城。<br>　　好是梨花相映处，更胜松雪日初晴。<br>　　圣主千年乐未央，御沟金翠满垂杨。<br>　　年年织作升平字，高映南山献寿觞。
◎卷.19【山鹊】司空图<br>　　多惊本为好毛衣，只赖人怜始却归。<br>　　众鸟自知颜色减，妒他偏向眼前飞。
◎卷.20【李居士】司空图<br>　　高风只在五峰前，应是精灵降作贤。<br>　　万里无云惟一鹤，乡中同看却升天。
◎卷.21【杏花】司空图<br>　　诗家偏为此伤情，品韵由来莫与争。<br>　　解笑亦应兼解语，只应慵语倩莺声。
◎卷.22【白菊三首】司空图<br>　　不疑陶令是狂生，作赋其如有定情。<br>　　犹胜江南隐居士，诗魔终袅负孤名。<br>　　自古诗人少显荣，逃名何用更题名。<br>　　诗中有虑犹须戒，莫向诗中著不平。<br>　　登高可羡少年场，白菊堆边鬓似霜。<br>　　益算更希沾上药，今朝第七十重阳。
◎卷.23【听雨（一作王建诗）】司空图<br>　　半夜思家睡里愁，雨声落落屋檐头。<br>　　照泥星出依前黑，淹烂庭花不肯休。
◎卷.24【杨柳枝二首】司空图<br>　　陶家五柳簇衡门，还有高情爱此君。<br>　　何处更添诗境好，新蝉欹枕每先闻。<br>　　数枝珍重蘸沧浪，无限尘心暂免忙。<br>　　烦暑若和烟露裛，便同佛手洒清凉。
◎卷.25【修史亭二首】司空图<br>　　少年已惯掷年光，时节催驱独不忙。<br>　　今日无疑亦无病，前程无事扰医王。<br>　　篱落轻寒整顿新，雪晴步屣会诸邻。<br>　　自从南至歌风顶，始见人烟外有人。
◎卷.26【漫书】司空图<br>　　乐退安贫知是分，成家报国亦何惭。<br>　　到还僧院心期在，瑟瑟澄鲜百丈潭。
◎卷.27【杂题二首】司空图<br>　　棋局长携上钓船，杀中棋杀胜丝牵。<br>　　洪炉任铸千钧鼎，只在磻溪一缕悬。<br>　　晓镜高窗气象深，自怜清格笑尘心。<br>　　世间不为蛾眉误，海上方应鹤背吟。
◎卷.28【题休休亭（一作耐辱居士歌）】司空图<br>　　咄，诺，休休休，莫莫莫，伎两虽多性灵恶，<br>　　赖是长教闲处著。休休休，莫莫莫，一局棋，一炉药，<br>　　天意时情可料度。白日偏催快活人，黄金难买堪骑鹤。<br>　　若曰尔何能，答言耐辱莫。
◎卷.29【冯燕歌（一作沈下贤诗）】司空图<br>　　魏中义士有冯燕，游侠幽并最少年。避仇偶作滑台客，<br>　　嘶风跃马来翩翩。此时恰遇莺花月，堤上轩车昼不绝。<br>　　两面高楼语笑声，指点行人情暗结。掷果潘郎谁不慕，<br>　　朱门别见红妆露。故故推门掩不开，似教欧轧传言语。<br>　　冯生敲镫袖笼鞭，半拂垂杨半惹烟。树间春鸟知人意，<br>　　的的心期暗与传。传道张婴偏嗜酒，从此香闺为我有。<br>　　梁间客燕正相欺，屋上鸣鸠空自斗。婴归醉卧非仇汝，<br>　　岂知负过人怀惧。燕依户扇欲潜逃，巾在枕傍指令取。<br>　　谁言狼戾心能忍，待我情深情不隐。回身本谓取巾难，<br>　　倒柄方知授霜刃。凭君抚剑即迟疑，自顾平生心不欺。<br>　　尔能负彼必相负，假手他人复在谁？窗间红艳犹可掬，<br>　　熟视花钿情不足。唯将大义断胸襟，粉颈初回如切玉。<br>　　凤凰钗碎各分飞，怨魄娇魂何处追，凌波如唤游金谷，<br>　　羞彼揶揄泪满衣。新人藏匿旧人起，白昼喧呼骇邻里。<br>　　诬执张婴不自明，贵免生前遭考捶。官将赴市拥红尘，<br>　　掉臂人来擗看人。传声莫遣有冤滥，盗杀婴家即我身。<br>　　初闻僚吏翻疑叹，呵叱风狂词不变。缧囚解缚犹自疑，<br>　　疑是梦中方脱免。未死劝君莫浪言，临危不顾始知难。<br>　　已为不平能割爱，更将身命救深冤。白马贤侯贾相公，<br>　　长悬金帛募才雄。拜章请赎冯燕罪，千古三河激义风。<br>　　黄河东注无时歇，注尽波澜名不灭。为感词人沈下贤，<br>　　长歌更与分明说。此君精爽知犹在，长与人间留炯诫。<br>　　铸作金燕香作堆，焚香酬酒听歌来。
◎卷.30【寄薛起居】司空图<br>　　小域新衔贺圣朝，亦知蹇分巧难抛。<br>　　粗才自合无岐路，不破工夫漫解嘲。
◎卷.31【月下留丹灶】司空图<br>　　月下留丹灶，坛边树羽衣。异香人不觉，残夜鹤分飞。<br>　　朝会初元盛，蓬瀛旧侣稀。瑶函真迹在，妖魅敢扬威。
◎卷.32【元日】司空图<br>　　甲子今重数，生涯只自怜。殷勤元日日，欹午又明年。
◎卷.33【洛阳咏古（一作胡曾诗）】司空图<br>　　石勒童年有战机，洛阳长啸倚门时。<br>　　晋朝不是王夷甫，大智何由得预知。
◎卷.34【诗品二十四则·雄浑】司空图<br>　　大用外腓，真体内充。返虚入浑，积健为雄。<br>　　具备万物，横绝太空。荒荒油云，寥寥长风。<br>　　超以象外，得其环中。持之匪强，来之无穷。
◎卷.35【诗品二十四则·冲淡】司空图<br>　　素处以默，妙机其微。饮之太和，独鹤与飞。<br>　　犹之惠风，苒苒在衣。阅音修篁，美曰载归。<br>　　遇之匪深，即之愈稀。脱有形似，握手已违。
◎卷.36【诗品二十四则·纤秾】司空图<br>　　采采流水，蓬蓬远春。窈窕深谷，时见美人。<br>　　碧桃满树，风日水滨。柳阴路曲，流莺比邻。<br>　　乘之愈往，识之愈真。如将不尽，与古为新。
◎卷.37【诗品二十四则·沈著】司空图<br>　　绿杉野屋，落日气清。脱巾独步，时闻鸟声。<br>　　鸿雁不来，之子远行。所思不远，若为平生。<br>　　海风碧云，夜渚月明。如有佳语，大河前横。
◎卷.38【诗品二十四则·高古】司空图<br>　　畸人乘真，手把芙蓉。泛彼浩劫，窅然空纵。<br>　　月出东斗，好风相从。太华夜碧，人闻清钟。<br>　　虚伫神素，脱然畦封。黄唐在独，落落玄宗。
◎卷.39【诗品二十四则·典雅】司空图<br>　　玉壶买春，赏雨茆屋。坐中佳士，左右修竹。<br>　　白云初晴，幽鸟相逐。眠琴绿阴，上有飞瀑。<br>　　落花无言，人淡如菊。书之岁华，其曰可读。
◎卷.40【诗品二十四则·洗炼】司空图<br>　　犹矿出金，如铅出银。超心炼冶，绝爱缁磷。<br>　　空潭泻春，古镜照神。体素储洁，乘月返真。<br>　　载瞻星辰，载歌幽人。流水今日，明月前身。
◎卷.41【诗品二十四则·劲健】司空图<br>　　行神如空，行气如虹。巫峡千寻，走云连风。<br>　　饮真茹强，蓄素守中。喻彼行健，是谓存雄。<br>　　天地与立，神化攸同。期之以实，御之以终。
◎卷.42【诗品二十四则·绮丽】司空图<br>　　神存富贵，始轻黄金。浓尽必枯，浅者屡深。<br>　　露馀山青，红杏在林。月明华屋，画桥碧阴。<br>　　金尊酒满，共客弹琴。取之自足，良殚美襟。
◎卷.43【诗品二十四则·自然】司空图<br>　　俯拾即是，不取诸邻。俱道适往，著手成春。<br>　　如逢花开，如瞻岁新。真予不夺，强得易贫。<br>　　幽人空山，过水采蘋。薄言情晤，悠悠天钧。
◎卷.44【诗品二十四则·含蓄】司空图<br>　　不著一字，尽得风流。语不涉难，已不堪忧。<br>　　是有真宰，与之沈浮。如渌满酒，花时返秋。<br>　　悠悠空尘，忽忽海沤。浅深聚散，万取一收。
◎卷.45【诗品二十四则·豪放】司空图<br>　　观花匪禁，吞吐大荒。由道返气，处得以狂。<br>　　天风浪浪，海山苍苍。真力弥满，万象在旁。<br>　　前招三辰，后引凤凰。晓策六鳌，濯足扶桑。
◎卷.46【诗品二十四则·精神】司空图<br>　　欲返不尽，相期与来。明漪绝底，奇花初胎。<br>　　青春鹦鹉，杨柳池台。碧山人来，清酒满杯。<br>　　生气远出，不著死灰。妙造自然，伊谁与裁？
◎卷.47【诗品二十四则·缜密】司空图<br>　　是有真迹，如不可知。意象欲生，造化已奇。<br>　　水流花开，清露未晞。要路愈远，幽行为迟。<br>　　语不欲犯，思不欲痴。犹春于绿，明月雪时。
◎卷.48【诗品二十四则·疏野】司空图<br>　　惟性所宅，真取弗羁。拾物自富，与率为期。<br>　　筑屋松下，脱帽看诗。但知旦暮，不辨何时。<br>　　倘然适意，岂必有为。若其天放，如是得之。
◎卷.49【诗品二十四则·清奇】司空图<br>　　娟娟群松，下有漪流。晴雪满汀，隔溪渔舟。<br>　　可人如玉，步屟寻幽。载行载止，空碧悠悠。<br>　　神出古异，淡不可收。如月之曙，如气之秋。
◎卷.50【诗品二十四则·委曲】司空图<br>　　登彼太行，翠绕羊肠。杳霭流玉，悠悠花香。<br>　　力之于时，声之于羌。似往已回，如幽匪藏。<br>　　水理漩洑，鹏风翱翔。道不自器，与之圆方。
◎卷.51【诗品二十四则·实境】司空图<br>　　取语甚直，计思匪深。忽逢幽人，如见道心。<br>　　晴涧之曲，碧松之阴。一客荷樵，一客听琴。<br>　　情性所至，妙不自寻。遇之自天，冷然希音。
◎卷.52【诗品二十四则·悲慨】司空图<br>　　大风卷水，林木为摧。意苦若死，招憩不来。<br>　　百岁如流，富贵冷灰。大道日往，若为雄才。<br>　　壮士拂剑，浩然弥哀。萧萧落叶，漏雨苍苔。
◎卷.53【诗品二十四则·形容】司空图<br>　　绝伫灵素，少回清真。如觅水影，如写阳春。<br>　　风云变态，花草精神。海之波澜，山之嶙峋。<br>　　俱似大道，妙契同尘。离形得似，庶几斯人。
◎卷.54【诗品二十四则·超诣】司空图<br>　　匪神之灵，匪机之微。如将白云，清风与归。<br>　　远引若至，临之已非。少有道契，终与俗违。<br>　　乱山高木，碧苔芳晖。诵之思之，其声愈稀。
◎卷.55【诗品二十四则·飘逸】司空图<br>　　落落欲往，矫矫不群。缑山之鹤，华顶之云。<br>　　高人画中，令色絪缊。御风蓬叶，泛彼无垠。<br>　　如不可执，如将有闻。识者已领，期之愈分。
◎卷.56【诗品二十四则·旷达】司空图<br>　　生者百岁，相去几何？欢乐苦短，忧愁实多。<br>　　何如尊酒，日往烟萝。花覆茆檐，疏雨相过。<br>　　倒酒既尽，杖藜行过。孰不有古，南山峨峨。
◎卷.57【诗品二十四则·流动】司空图<br>　　若纳水輨，如转丸珠。夫岂可道，假体遗愚。<br>　　荒荒坤轴，悠悠天枢。载要其端，载同其符。<br>　　超超神明，返返冥无。来往千载，是之谓乎。
◎卷.58【句】司空图<br>　　忍事敌灾星。（以下《困学纪闻》）<br>　　物望倾心久，凶渠破胆频。（《咏房太尉》。自注：初琯<br>　　建亲王分镇天下议，明皇从之，肃宗以是疑琯，受谗废。<br>　　先是禄山见分镇诏书，附膺叹曰：“吾不得天下矣！”）<br>　　鼎饫和方济，台阶润欲平。（《纬略》）。<br>　　夜短猿悲减，风和鹊喜虚。<br>　　骅骝思故第，鹦鹉失佳人。<br>　　鲸鲵人海涸，魑魅棘林幽。<br>　　棋声花院闭，幡影石坛高。<br>　　地凉清鹤梦，林静肃僧仪。<br>　　晚妆留拜月，春睡更生香。<br>　　隔谷见鸡犬，山苗接楚田。人家寒食月，花影午时天。<br>　　（见图与人论诗，举得意者二十二联，无全什者附记于此）<br>　　官路好禽声，轩车驻晚程。南楼山最秀，北路邑偏清。<br>　　（虞乡县楼）<br>　　多病形容五十三，谁怜借笏趁朝参。（华下乞归，<br>　　见《摭言》）<br>　　十年太华无知己，只得虚中两首诗。（王禹偁云：人多<br>　　以四皓、二疏目图，惟僧虚中赠图诗云：道装汀鹤识，<br>　　春醉野人扶。言其操履检身，非傲世也。又云：<br>　　有时看御札，特地挂朝衣。言其尊戴存诚，非邀君也。<br>　　故图诗云云，言得其意趣）<br>　　看师逸迹两师宜，高适歌行李白诗。（赠z6光，<br>　　见《宣和书谱》）<br>第六百三十五卷
◎卷.1【送边上从事】周繇<br>　　戎装佩镆铘，走马逐轻车。衰草城边路，残阳垄上笳。<br>　　黄河穿汉界，青冢出胡沙。提笔男儿事，功名立可夸。
◎卷.2【送洛阳崔员外】周繇<br>　　塞诏除嵩洛，观图见废兴。城迁周古鼎，地列汉诸陵。<br>　　日送归朝客，时招住岳僧。郡斋台阁满，公退即吟登。
◎卷.3【送人尉黔中】周繇<br>　　盘山行几驿，水路复通巴。峡涨三川雪，园开四季花。<br>　　公庭飞白鸟，官俸请丹砂。知尉黔中后，高吟采物华。
◎卷.4【送宇文虞】周繇<br>　　此别欲何往，未言归故林。行车新岁近，落日乱山深。<br>　　野店寒无客，风巢动有禽。潜知经目事，大半是愁吟。
◎卷.5【题东林寺虎掊泉】周繇<br>　　胜致通幽感，灵泉有虎掊。爪抬山脉断，掌托石心拗。<br>　　竹蔼疑相近，松阴盖亦交。转令栖遁者，真境逾难抛。
◎卷.6【登甘露寺】周繇<br>　　盘江上几层，峭壁半垂藤。殿锁南朝像，龛禅外国僧。<br>　　海涛摏砌槛，山雨洒窗灯。日暮疏钟起，声声彻广陵。
◎卷.7【甘露寺东轩】周繇<br>　　每日怜晴眺，闲吟只自娱。山从平地有，水到远天无。<br>　　老树多封楚，轻烟暗染吴。虽居此廊下，入户亦踌蹰。
◎卷.8【甘露寺北轩】周繇<br>　　晓色宜闲望，山风远益清。白云连晋阁，碧树尽芜城。<br>　　少静沙痕出，烟消野火平。最堪佳此境，为我长诗情。
◎卷.9【咏萤】周繇<br>　　熠熠与娟娟，池塘竹树边。乱飞同曳火，成聚却无烟。<br>　　微雨洒不灭，轻风吹欲燃。旧曾书案上，频把作囊悬。
◎卷.10【望海】周繇<br>　　苍茫空泛日，四顾绝人烟。半浸中华岸，旁通异域船。<br>　　岛间应有国，波外恐无天。欲作乘槎客，翻愁去隔年。
◎卷.11【送杨环校书归广南】周繇<br>　　天南行李半波涛，滩树枝枝拂戏猱。初著蓝衫从远峤，<br>　　乍辞云署泊轻艘。山村象踏桄榔叶，海外人收翡翠毛。<br>　　名宦两成归旧隐，遍寻亲友兴何饶。
◎卷.12【经故宅有感】周繇<br>　　身没南荒雨露赊，朱门空锁旧繁华。池塘凿就方通水，<br>　　桃杏栽成未见花。异代图书藏几箧，倾城罗绮散谁家。<br>　　昔年埏埴生灵地，今日生人为叹嗟。
◎卷.13【送入蕃使】周繇<br>　　猎猎旗幡过大荒，敕书犹带御烟香。滹沱河冻军回探，<br>　　逻逤孤城雁著行。远寨风狂移帐幕，平沙日晚卧牛羊。<br>　　早终册礼朝天阙，莫遣虬髭染塞霜。
◎卷.14【白石潭秋霁作】周繇<br>　　潭心烟雾破斜晖，殷殷雷声隔翠微。崖蹙盘涡翻蜃窟，<br>　　滩吹白石上渔矶。陵风舴艋讴哑去，出水鸬鹚薄泊飞。<br>　　秋霁更谁同此望，远钟时见一僧归。
◎卷.15【题金陵栖霞寺赠月公】周繇<br>　　明家不要买山钱，施作清池种白莲。松桧老依云外地，<br>　　楼台深锁洞中天。风经绝顶回疏雨，石倚危屏挂落泉。<br>　　欲结茅庵伴师住，肯饶多少薜萝烟。
◎卷.16【嘲段成式（一作广阳公宴）】周繇<br>　　蹙鞠且徒为，宁如目送时。报仇惭选耎，存想恨逶迟。<br>　　促坐疑辟咡，衔杯强朵颐。恣情窥窈窕，曾恃好风姿。<br>　　色授应难夺，神交愿莫辞。请君看曲谱，不负少年期。
◎卷.17【送江州薛尚书】周繇<br>　　匡庐千万峰，影匝郡城中。忽佩虎符去，遥疑鸟道通。<br>　　烟霞时满郭，波浪暮连空。树翳楼台月，帆飞鼓角风。<br>　　郡斋多岳客，乡户半渔翁。王事行春外，题诗寄远公。
◎卷.18【津头望白水】周繇<br>　　晴江暗涨岸吹沙，山畔船冲树杪斜。<br>　　城郭半淹桥市闹，鹭鸶缭绕入人家。
◎卷.19【公子行】周繇<br>　　青山薄薄漏春风，日暮鸣鞭柳影中。<br>　　回望玉楼人不见，酒旗深处勒花骢。
◎卷.20【看牡丹赠段成式（柯古前看吝酒）】周繇<br>　　金蕊霞英叠彩香，初疑少女出兰房。<br>　　逡巡又是一年别，寄语集仙呼索郎。
◎卷.21【以人参遗段成式】周繇<br>　　人形上品传方志，我得真英自紫团。<br>　　惭非叔子空持药，更请伯言审细看。
◎卷.22【和段成式】周繇<br>　　回簪转黛喜猜防，粉署裁诗助酒狂。<br>　　若遇仙丹偕羽化，但随萧史亦何伤。<br>　　玉树琼筵映彩霞，澄虚楼阁似仙家。<br>　　只缘存想归兰室，不向春风看夜花。<br>第六百三十六卷
◎卷.1【杂兴】聂夷中<br>　　两叶能蔽目，双豆能塞聪。理身不知道，将为天地聋。<br>　　扰扰造化内，茫茫天地中。苟或有所愿，毛发亦不容。
◎卷.2【杂怨（一作孟郊诗，题云征妇怨）】聂夷中<br>　　生在绮罗下，岂识渔阳道。良人自戍来，夜夜梦中到。<br>　　渔阳万里远，近于中门限。中门逾有时，渔阳常在眼。<br>　　君泪濡罗巾，妾泪滴路尘。罗巾今在手，日得随妾身。<br>　　路尘如因风，得上君车轮。
◎卷.3【行路难】聂夷中<br>　　莫言行路难，夷狄如中国。谓言骨肉亲，中门如异域。<br>　　出处全在人，路亦无通塞。门前两条辙，何处去不得。
◎卷.4【大垂手】聂夷中<br>　　金刀剪轻云，盘用黄金缕。装束赵飞燕，教来掌上舞。<br>　　舞罢飞燕死，片片随风去。
◎卷.5【空城雀（一作孟郊诗）】聂夷中<br>　　一雀入官仓，所食能损几。所虑往复频，官仓乃害尔。<br>　　鱼网不在天，鸟网不在水。饮啄要自然，何必空城里。
◎卷.6【胡无人行】聂夷中<br>　　男儿徇大义，立节不沽名。腰间悬陆离，大歌胡无行。<br>　　不读战国书，不览黄石经。醉卧咸阳楼，梦入受降城。<br>　　更愿生羽翼，飞身入青冥。请携天子剑，斫下旄头星。<br>　　自然胡无人，虽有无战争。悠哉典属国，驱羊老一生。
◎卷.7【咏田家（一作伤田家）】聂夷中<br>　　二月卖新丝，五月粜新谷。医得眼前疮，剜却心头肉。<br>　　我愿君王心，化作光明烛。不照绮罗筵，只照逃亡屋。
◎卷.8【燕台二首】聂夷中<br>　　燕台累黄金，上欲招儒雅。贵得贤士来，更下于隗者。<br>　　自然乐毅徒，趋风走天下。何必驰凤书，旁求向林野。<br>　　燕台高百尺，燕灭台亦平。一种是亡国，犹得礼贤名。<br>　　何似章华畔，空馀禾黍生。
◎卷.9【古兴】聂夷中<br>　　片玉一尘轻，粒粟山丘重。唐虞贵民食，只是勤播种。<br>　　前圣后圣同，今人古人共。一岁如苦饥，金玉何所用。
◎卷.10【劝酒二首】聂夷中<br>　　白日无定影，清江无定波。人无百年寿，百年复如何。<br>　　堂上陈美酒，堂下列笙歌。与君入醉乡，醉乡乐天和。<br>　　岁岁松柏茂，日日丘陵多。君看终南山，万古青峨峨。<br>　　灞上送行客，听唱行客歌。适来桥下水，已作渭川波。<br>　　人间荣乐少，四海别离多。但恐别离泪，自成苦水河。<br>　　劝尔一杯酒，所赠无余多。
◎卷.11【饮酒乐】聂夷中<br>　　日月似有事，一夜行一周。草木犹须老，人生得无愁。<br>　　一饮解百结，再饮破百忧。白发欺贫贱，不入醉人头。<br>　　我愿东海水，尽向杯中流。安得阮步兵，同入醉乡游。
◎卷.12【公子行二首】聂夷中<br>　　汉代多豪族，恩深益骄逸。走马踏杀人，街吏不敢诘。<br>　　红楼宴青春，数里望云蔚。金缸焰胜昼，不畏落晖疾。<br>　　美人尽如月，南威莫能匹。芙蓉自天来，不向水中出。<br>　　飞琼奏云和，碧箫吹凤质。唯恨鲁阳死，无人驻白日。<br>　　花树出墙头，花里谁家楼。一行书不读，身封万户侯。<br>　　美人楼上歌，不是古凉州。
◎卷.13【短歌】聂夷中<br>　　八月木阴薄，十叶三堕枝。人生过五十，亦已同此时。<br>　　朝出东郭门，嘉树郁参差。暮出西郭门，原草已离披。<br>　　南邻好台榭，北邻善歌吹。荣华忽销歇，四顾令人悲。<br>　　生死与荣辱，四者乃常期。古人耻其名，没世无人知。<br>　　无言鬓似霜，勿谓事如丝。耆年无一善，何殊食乳儿。
◎卷.14【过比干墓】聂夷中<br>　　殷辛帝天下，厌为天下尊。乾纲既一断，贤愚无二门。<br>　　佞是福身本，忠作丧己源。饿虎不食子，人无骨肉恩。<br>　　日影不入地，下埋冤死魂。腐骨不为土，应作石木根。<br>　　余来过此乡，下马吊此坟。静念君臣间，有道谁敢论。
◎卷.15【住京寄同志】聂夷中<br>　　有京如在道，日日先鸡起。不离十二街，日行一百里。<br>　　役役大块上，周朝复秦市。贵贱与贤愚，古今同一轨。<br>　　白兔落天西，赤鸦飞海底。一日复一日，日日无终始。<br>　　自嫌性如石，不达荣辱理。试问九十翁，吾今尚如此。
◎卷.16【赠农（一作孟郊诗）】聂夷中<br>　　劝尔勤耕田，盈尔仓中粟。劝尔无伐桑，减尔身上服。<br>　　清霜一委地，万草色不绿。狂风一飘林，万叶不著木。<br>　　青春如不耕，何以自拘束。
◎卷.17【客有追叹后时者作诗勉之】聂夷中<br>　　后达多晚荣，速得多疾倾。君看构大厦，何曾一日成。<br>　　在暖须在桑，在饱须在耕。君子贵弘道，道弘无不亨。<br>　　太阳垂好光，毛发悉见形。我亦二十年，直似戴盆行。<br>　　荆山产美玉，石石皆坚贞。未必尽有玉，玉且间石生。<br>　　精卫一微物，犹恐填海平。
◎卷.18【访嵩阳道士不遇】聂夷中<br>　　先生五岳游，文焰灭金鼎。日下鹤过时，人间空落影。<br>　　常言一粒药，不随死生境。何当列御寇，去问仙人请。
◎卷.19【早发邺北经古城】聂夷中<br>　　微月东南明，双牛耕古城。但耕古城地，不知古城名。<br>　　当昔置此城，岂料今日耕。蔓草已离披，狐兔何纵横。<br>　　秋云零落散，秋风萧条生。对古良可叹，念今转伤情。<br>　　古人已冥冥，今人又营营。不知马蹄下，谁家旧台亭。
◎卷.20【题贾氏林泉】聂夷中<br>　　市朝束名利，林泉系清通。岂知黄尘内，迥有白云踪。<br>　　轻流逗密蓧，直干入宽空。高吟五君咏，疑对九华峰。<br>　　我知种竹心，欲扇清凉风。我知决泉意，将明济物功。<br>　　有琴不张弦，众星列梧桐。须知淡澹听，声在无声中。<br>　　地非樵者路，武陵又何逢。只虑迷所归，池上日西东。
◎卷.21【送友人归江南】聂夷中<br>　　泉州五更鼓，月落西南维。此时有行客，别我孤舟归。<br>　　上国身无主，下第诚可悲。
◎卷.22【秋夕】聂夷中<br>　　日往无复见，秋堂暮仍学。玄发不知白，晓人寒铜觉。<br>　　为材未离群，有玉犹在璞。谁把碧桐枝，刻作云门乐。
◎卷.23【哭刘驾博士】聂夷中<br>　　出门四顾望，此日何徘徊。终南旧山色，夫子安在哉。<br>　　君诗如门户，夕闭昼还开。君名如四时，春尽夏复来。<br>　　原野多丘陵，累累如高台。君坟须数尺，谁与夫子偕。
◎卷.24【公子家（一作长安花，一作公子行）】聂夷中<br>　　种花满西园，花发青楼道。花下一禾生，去之为恶草。
◎卷.25【田家二首（后首一作李绅诗）】聂夷中<br>　　父耕原上田，子劚山下荒。六月禾未秀，官家已修仓。<br>　　锄田当日午，汗滴禾下土。谁念盘中餐，粒粒皆辛苦。
◎卷.26【杂怨】聂夷中<br>　　良人昨日去，明月又不圆。别时各有泪，零落青楼前。
◎卷.27【乌夜啼】聂夷中<br>　　众鸟各归枝，乌乌尔不栖。还应知妾恨，故向绿窗啼。
◎卷.28【起夜来】聂夷中<br>　　念远心如烧，不觉中夜起。桃花带露泛，立在月明里。
◎卷.29【古别离（一作孟郊诗）】聂夷中<br>　　欲别牵郎衣，问郎游何处。不恨归日迟，莫向临邛去。
◎卷.30【长安道】聂夷中<br>　　此地无驻马，夜中犹走轮。所以路傍草，少于衣上尘。
◎卷.31【游子行】聂夷中<br>　　萱草生堂阶，游子行天涯。慈亲倚门望，不见萱草花。
◎卷.32【闻人说海北事有感】聂夷中<br>　　故乡归路隔高雷，见说年来事可哀。村落日中眠虎豹，<br>　　田园雨后长蒿莱。海隅久已无春色，地底真成有劫灰。<br>　　荆棘满山行不得，不知当日是谁栽。<br>第六百三十七卷
◎卷.1【华清词】顾云<br>　　祥云皓鹤盘碧空，乔松稍稍韵微风。绛节影来，<br>　　朱幡响丁东，相公清斋朝蕊宫。太上符箓龙蛇踪，<br>　　散花天女侍香童。隔烟遥望见云水，弹璈吹凤清珑珑。<br>　　丹砂黄金世可度，愿启一言告仙翁。道门弟子山中客，<br>　　长向山中礼空碧。九色真龙上汉时，愿把霓幢引烟策。
◎卷.2【天威行】顾云<br>　　蛮岭高，蛮海阔，去舸回艘投此歇。一夜舟人得梦间，<br>　　草草相呼一时发。飓风忽起云颠狂，波涛摆掣鱼龙僵。<br>　　海神怕急上岸走，山燕股栗入石藏。金蛇飞状霍闪过，<br>　　白日倒挂银绳长。轰轰砢砢雷车转，霹雳一声天地战。<br>　　风定云开始望看，万里青山分两片。车遥遥，马阗阗，<br>　　平如砥，直如弦。云南八国万部落，皆知此路来朝天。<br>　　耿恭拜出井底水，广利刺开山上泉。若论终古济物意，<br>　　二将之功皆小焉。
◎卷.3【筑城篇】顾云<br>　　三十六里西川地，围绕城郭峨天横。一家人率一口甓，<br>　　版筑才兴城已成。役夫登登无倦色，馔饱觞酣方暂息。<br>　　不假神龟出指踪，尽凭心匠为筹画。画阁团团真铁瓮，<br>　　堵阔巉岩齐石壁。风吹四面旌旗动，火焰相烧满天赤。<br>　　散花楼晚挂残虹，濯锦秋江澄倒碧。西川父老贺子孙，<br>　　从兹始是中华人。
◎卷.4【苏君厅观韩干马障歌】顾云<br>　　杜甫歌诗吟不足，可怜曹霸丹青曲。直言弟子韩干马，<br>　　画马无骨但有肉。今日披图见笔迹，始知甫也真凡目。<br>　　秦王学士居武功，六印名家声价雄。乃孙屈迹宁百里，<br>　　好奇学古有祖风。竹厅斜日弈棋散，延我直入书斋中。<br>　　屹然六幅古屏上，欻见胡人牵入天厩之神龙。<br>　　麟鬐凤臆真相似，秋竹惨惨披两耳。轻匀杏蕊糁皮毛，<br>　　细捻银丝插鬃尾。思量动步应千里，谁见初离渥洼水？<br>　　眼前只欠燕雪飞，蹄下如闻朔风起。朱崖谪掾从亡殁，<br>　　更有何人鉴奇物。当时若遇燕昭王，肯把千金买枯骨。
◎卷.5【苔歌】顾云<br>　　槛前溪夺秋空色，百丈潭心数砂砾。松筠条条长碧苔，<br>　　苔色碧于溪水碧。波回梳开孔雀尾，根细贴著盘陀石。<br>　　拨浪轻拈出少时，一髻浓烟三四尺。山光日华乱相射，<br>　　静缕蓝鬐匀襞积。试把临流抖擞看，琉璃珠子泪双滴。<br>　　如看玉女洗头处，解破云鬟收未得。即是仙宫欲制六铢衣，<br>　　染丝未倩鲛人织。采之不敢盈筐箧，苦怕龙神河伯惜。<br>　　琼苏玉盐烂漫煮，咽入丹田续灵液。会待功成插翅飞，<br>　　蓬莱顶上寻仙客。
◎卷.6【池阳醉歌赠匡庐处士姚岩杰】顾云<br>　　九华太守行春罢，高绛红筵压花榭。四面繁英拂槛开，<br>　　帖雪团霞坠枝亚。空中焰若烧蓝天，万里滑静无纤烟。<br>　　弦索紧快管声脆，急曲碎拍声相连。主人怜才多倾兴，<br>　　许客酣歌露真性。春酎香浓枝盏黏，一醉有时三日病。<br>　　鼋潭鳞粉解不去，鸦岭蕊花浇不醒。肺枯似著炉鞲煽，<br>　　脑热如遭锤凿钉。蒙溪先生梁公孙，忽然示我十轴文。<br>　　展开一卷读一首，四顾特地无涯垠。又开一轴读一帙，<br>　　酒病豁若风驱云。文锋斡破造化窟，心刃掘出兴亡根。<br>　　经疾史恙万片恨，墨炙笔针如有神。呵叱潘陆鄙琐屑，<br>　　提挈扬孟归孔门。时时说及开元理，家风飒飒吹人耳。<br>　　吴兢纂出升平源，十事分明铺在纸。裔孙才业今如此，<br>　　谁人为奏明天子？銮驾何当猎左冯，神鹰一掷望千里。<br>　　戏操狂翰涴蛮笺，傍人莫笑我率然。
◎卷.7【咏柳二首】顾云<br>　　带露含烟处处垂，绽黄摇绿嫩参差。长堤未见风飘絮，<br>　　广陌初怜日映丝。斜傍画筵偷舞态，低临妆阁学愁眉。<br>　　离亭不放到春暮，折尽拂檐千万枝。<br>　　闲花野草总争新，眉皱丝干独不匀。<br>　　乞取东风残气力，莫教虚度一年春。<br>第六百三十八卷
◎卷.1【宴边将】张乔<br>　　一曲梁州金石清，边风萧飒动江城。<br>　　座中有老沙场客，横笛休吹塞上声。
◎卷.2【郢州即事】张乔<br>　　孤城临远水，千里见寒山。白雪无人唱，沧洲尽日闲。<br>　　鸟归残烧外，帆出断云间。此地秋风起，应随计吏还。
◎卷.3【送宾贡金夷吾奉使归本国】张乔<br>　　渡海登仙籍，还家备汉仪。孤舟无岸泊，万里有星随。<br>　　积水浮魂梦，流年半别离。东风未回日，音信杳难期。
◎卷.4【华山】张乔<br>　　谁将倚天剑，削出倚天峰。众水背流急，他山相向重。<br>　　树黏青霭合，崖夹白云浓。一夜盆倾雨，前湫起毒龙。
◎卷.5【滕王阁】张乔<br>　　昔人登览处，遗阁大江隅。叠浪有时有，闲云无日无。<br>　　早凉先燕去，返照后帆孤。未得营归计，菱歌满旧湖。
◎卷.6【寄处士梁烛】张乔<br>　　贤哉君子风，讽与古人同。采药楚云里，移家湘水东。<br>　　星霜秋野阔，雨雹夜山空。早晚相招隐，深耕老此中。
◎卷.7【送许棠下第游蜀】张乔<br>　　天下猿多处，西南是蜀关。马登青壁瘦，人宿翠微闲。<br>　　带雨逢残日，因江见断山。行歌风月好，莫老锦城间。
◎卷.8【题终南山白鹤观】张乔<br>　　上彻炼丹峰，求玄意未穷。古坛青草合，往事白云空。<br>　　仙境日月外，帝乡烟雾中。人间足烦暑，欲去恋松风。
◎卷.9【赠边将】张乔<br>　　将军夸胆气，功在杀人多。对酒擎钟饮，临风拔剑歌。<br>　　翻师平碎叶，掠地取交河。应笑孔门客，年年羡四科。
◎卷.10【吊建州李员外】张乔<br>　　铭旌归故里，猿鸟亦凄然。已葬桐江月，空回建水船。<br>　　客传为郡日，僧说读书年。恐有吟魂在，深山古木边。
◎卷.11【送许棠及第归宣州】张乔<br>　　雅调一生吟，谁为晚达心。傍人贺及第，独自却沾襟。<br>　　宴别喧天乐，家归碍日岑。青门许攀送，故里接云林。
◎卷.12【送庞百篇之任青阳县尉】张乔<br>　　都堂公试日，词翰独超群。品秩台庭与，篇章圣主闻。<br>　　乡连三楚树，县封九华云。多少青门客，临岐共羡君。
◎卷.13【曲江春】张乔<br>　　寻春与送春，多绕曲江滨。一片凫鹥水，千秋辇毂尘。<br>　　岸凉随众木，波影逐游人。自是游人老，年年管吹新。
◎卷.14【秦原春望】张乔<br>　　无穷名利尘，轩盖逐年新。北阙东堂路，千山万水人。<br>　　云离僧榻曙，燕远凤楼春。荏苒文明代，难归钓艇身。
◎卷.15【游华山云际寺（一作游少华山甘露寺）】张乔<br>　　少华中峰寺，高秋众景归。地连秦塞起，河隔晋山微。<br>　　晚木蝉相应，凉天雁并飞。殷勤记岩石，只恐再来稀。
◎卷.16【送棋待诏朴球归新罗】张乔<br>　　海东谁敌手，归去道应孤。阙下传新势，船中覆旧图。<br>　　穷荒回日月，积水载寰区。故国多年别，桑田复在无。
◎卷.17【送郑谷先辈赴妆州辟命】张乔<br>　　看花兴未休，已散曲江游。载笔离秦甸，从军过洛州。<br>　　嵩云将雨去，汝水背城流。应念依门客，蒿莱满径秋。
◎卷.18【赠敬亭清越上人】张乔<br>　　海上独随缘，归来二十年。久闲时得句，渐老不离禅。<br>　　砌木欹临水，窗峰直倚天。犹期向云里，别扫石床眠。
◎卷.19【题灵山寺】张乔<br>　　树凉清岛寺，虚阁敞禅扉。四面闲云入，中流独鸟归。<br>　　湖平幽径近，船泊夜灯微。一宿秋风里，烟波隔捣衣。
◎卷.20【吊栖白上人】张乔<br>　　今古递相送，几时无逝波。篇章名不朽，寂灭理如何。<br>　　内殿留真影，闲房落贝多。从兹高塔寺，惆怅懒经过。
◎卷.21【北山书事】张乔<br>　　黄河一曲山，天半锁重关。圣日雄藩静，秋风老将闲。<br>　　车舆穿谷口，市井响云间。大野无飞鸟，元戎校猎还。
◎卷.22【长安书事】张乔<br>　　出送乡人尽，沧洲未得还。秋风五陵树，晴日六街山。<br>　　有景终年住，无机是处闲。何当向云外，免老别离间。
◎卷.23【送郑侍御赴汴州辟命】张乔<br>　　官从谏署清，暂去佐戎旌。朝客多相恋，吟僧欲伴行。<br>　　河冰天际白，岳雪眼前明。即见东风起，梁园听早莺。
◎卷.24【吊造微上人】张乔<br>　　至人随化往，遗路自堪伤。白塔收真骨，青山闭影堂。<br>　　钟残含细韵，烟灭有馀香。松上斋乌在，迟迟立夕阳。
◎卷.25【经隐岩旧居（一作怀旧游）】张乔<br>　　夜久村落静，徘徊杨柳津。青山犹有路，明月已无人。<br>　　梦寐空前事，星霜倦此身。尝期结茅处，来往蹑遗尘。
◎卷.26【再题敬亭清越上人山房】张乔<br>　　重来访惠休，已是十年游。向水千松老，空山一磬秋。<br>　　石窗清吹入，河汉夜光流。久别多新作，长吟洗俗愁。
◎卷.27【浮汴东归】张乔<br>　　日暖泗滨西，无穷岸草齐。薄烟衰草树，微月迥城鸡。<br>　　水近沧浪急，山随绿野低。羞将旧名姓，还向旧游题。
◎卷.28【雨中宿僧院】张乔<br>　　千灯有宿因，长老许相亲。夜永楼台雨，更深江海人。<br>　　劳生无了日，妄念起微尘。不是真如理，何门静此身。
◎卷.29【江行至沙浦】张乔<br>　　烟霞接杳冥，旅泊寄回汀。夜雨雷电歇，春江蛟蜃腥。<br>　　城侵潮影白，峤截鸟行青。遍欲探泉石，南须过洞庭。
◎卷.30【送友人归江南】张乔<br>　　辛勤同失意，迢递独还家。落日江边笛，残春岛上花。<br>　　亲安诚可喜，道在亦何嗟。谁伴高吟处，晴天望九华。
◎卷.31【刘补阙自九华山拜官因以寄献】张乔<br>　　冥鸿久不群，征拜动天文。地主迎过郡，山僧送出云。<br>　　登车残月在，宿馆乱流分。若更思林下，还须共致君。
◎卷.32【岳阳即事】张乔<br>　　远色岳阳楼，湘帆数片愁。竹风山上路，沙月水中洲。<br>　　力学桑田废，思归鬓发秋。功名如不立，岂易狎汀鸥。
◎卷.33【题兴善寺僧道深院】张乔<br>　　江峰峰顶人，受法老西秦。法本无前业，禅非为后身。<br>　　院栽他国树，堂展祖师真。甚愿依宗旨，求闲未有因。
◎卷.34【送龙门令刘沧】张乔<br>　　去宰龙门县，应思变化年。还将鲁儒政，又与晋人传。<br>　　峭壁开中古，长河落半天。几乡因劝勉，耕稼满云烟。
◎卷.35【送友人往宜春（一作江南）】张乔<br>　　落花兼柳絮，无处不纷纷。远道空归去，流莺独自闻。<br>　　野桥喧磑水，山郭入楼云。故里南陵曲，秋期更送君。
◎卷.36【书边事】张乔<br>　　调角断清秋，征人倚戍楼。春风对青冢，白日落梁州。<br>　　大汉无兵阻，穷边有客游。蕃情似此水，长愿向南流。
◎卷.37【送僧雅觉归东海】张乔<br>　　山川心地内，一念即千重。老别关中寺，禅归海外峰。<br>　　鸟行来有路，帆影去无踪。几夜波涛息，先闻本国钟。
◎卷.38【和薛监察题兴善寺古松（薛一作崔）】张乔<br>　　种在法王城，前朝古寺名。瘦根盘地远，香吹入云清。<br>　　鹤动池台影，僧禅雨雪声。看来人旋老，因此叹浮生。
◎卷.39【听琴】张乔<br>　　清月转瑶轸，弄中湘水寒。能令坐来客，不语自相看。<br>　　静恐鬼神出，急疑风雨残。几时归岭峤，更过洞庭弹。
◎卷.40【送友人游蜀】张乔<br>　　此心知者稀，欲别倍相依。无食拟同去，有家还未归。<br>　　巴山开国远，剑道入天微。必恐临邛客，疑君学赋非。
◎卷.41【闻仰山禅师往曹溪因赠】张乔<br>　　曹溪松下路，猿鸟重相亲。四海求玄理，千峰绕定身。<br>　　异花天上堕，灵草雪中春。自惜经行处，焚香礼旧真。
◎卷.42【蓝溪夜坐】张乔<br>　　蓝水警尘梦，夜吟开草堂。月临山霭薄，松滴露花香。<br>　　诗外真风远，人间静兴长。明朝访禅侣，更上翠微房。
◎卷.43【题郑侍御蓝田别业】张乔<br>　　秋山清若水，吟客静于僧。小径通商岭，高窗见杜陵。<br>　　云霞朝入镜，猿鸟夜窥灯。许作前峰侣，终来寄上层。
◎卷.44【送友人进士许棠】张乔<br>　　离乡积岁年，归路远依然。夜火山头市，春江树杪船。<br>　　干戈愁鬓改，瘴疠喜家全。何处营甘旨，潮涛浸薄田。
◎卷.45【秘省伴直】张乔<br>　　乔枝聚暝禽，叠阁锁遥岑。待月当秋直，看书废夜吟。<br>　　残薪留火细，古井下瓶深。纵欲抄前史，贫难遂此心。
◎卷.46【宿昭应】张乔<br>　　夜忆开元寺，凄凉里巷间。薄烟通魏阙，明月照骊山。<br>　　半壁空宫闭，连天白道闲。清晨更回首，独向灞陵还。
◎卷.47【送陆处士】张乔<br>　　樽前放浩歌，便起泛烟波。舟楫故人少，江湖明月多。<br>　　孤峰经宿上，僻寺共云过。若向仙岩住，还应著薜萝。
◎卷.48【送韩处士归少室山】张乔<br>　　江外历千岑，还归少室吟。地闲缑岭月，窗迥洛城砧。<br>　　石窦垂寒乳，松枝长别琴。他年瀑泉下，亦拟置家林。
◎卷.49【赠初上人】张乔<br>　　竹色覆禅栖，幽禽绕院啼。空门无去住，行客自东西。<br>　　井气春来歇，庭枝雪后低。相看念山水，尽日话曹溪。
◎卷.50【送新罗僧】张乔<br>　　东来此学禅，多病念佛缘。把锡离岩寺，收经上海船。<br>　　落帆敲石火，宿岛汲瓶泉。永向扶桑老，知无再少年。
◎卷.51【题山僧院】张乔<br>　　谿路曾来日，年多与旧同。地寒松影里，僧老磬声中。<br>　　远水清风落，闲云别院通。心源若无碍，何必更论空。
◎卷.52【书梅福殿壁二首】张乔<br>　　梅真从羽化，万古是须臾。此地名空在，西山云亦孤。<br>　　井痕平野水，坛级上春芜。纵有双飞鹤，年多松已枯。<br>　　一自白云去，千秋坛月明。我来思往事，谁更得长生。<br>　　雅韵磬钟远，真风楼殿清。今来为尉者，天下有仙名。
◎卷.53【荆楚道中】张乔<br>　　前程曾未到，岐路拟何为。返照行人急，荒郊去鸟迟。<br>　　春宵多旅梦，夏闰远秋期。处处牵愁绪，无穷是柳丝。
◎卷.54【送南陵尉李频】张乔<br>　　重作东南尉，生涯尚似僧。客程淮馆月，乡思海船灯。<br>　　晚雾看春毂，晴天见朗陵。不应三考足，先授诏书征。
◎卷.55【将归江淮书（一作冬归有感）】张乔<br>　　东风摇众木，即有看花期。紫陌频来日，沧洲独去时。<br>　　郡因兵役苦，家为海翻移。未老多如此，那堪鬓不衰。
◎卷.56【沿汉东归】张乔<br>　　北去穷秦塞，南归绕汉川。深山逢古迹，远道见新年。<br>　　绝壁云衔寺，空江雪洒船。萦回还此景，多坐夜灯前。
◎卷.57【送蜀客】张乔<br>　　剑阁缘空去，西南转几州。丹霄行客语，明月杜鹃愁。<br>　　露带山花落，云随野水流。相如曾醉地，莫滞少年游。
◎卷.58【塞上（一作塞下曲）】张乔<br>　　勒兵辽水边，风急卷旌旃。绝塞寒无树，平沙势尽天。<br>　　雪晴回探骑，月落控鸣弦。永定山河誓，南归改汉年。
◎卷.59【送友人归袁州】张乔<br>　　袁江猿鸟清，曾向此中行。才子登科去，诸侯扫榻迎。<br>　　山藏明月浦，树绕白云城。远想安亲后，秋风梦不惊。
◎卷.60【赠别李山人】张乔<br>　　分合老西秦，年年梦白蘋。曾为洞庭客，还送洞庭人。<br>　　语别惜残夜，思归愁见春。遥知泊舟处，沙月自相亲。
◎卷.61【思宜春寄友人】张乔<br>　　胜游虽隔年，魂梦亦依然。瀑水喧秋思，孤灯动夜船。<br>　　断虹全岭雨，斜月半溪烟。旧日吟诗侣，何人更不眠。
◎卷.62【江行夜雨】张乔<br>　　江风木落天，游子感流年。万里波连蜀，三更雨到船。<br>　　梦残灯影外，愁积苇丛边。不及樵渔客，全家住岛田。
◎卷.63【赠仰大师】张乔<br>　　仰山因久住，天下仰山名。井邑身虽到，林泉性本清。<br>　　野云居处尽，江月定中明。仿佛曾相识，今来隔几生。
◎卷.64【江南逢洛下友人】张乔<br>　　洛下吟诗侣，南游只有君。波涛归路见，蟋蟀在船闻。<br>　　晓月江城出，晴霞岛树分。无穷怀古意，岂独绕湘云。
◎卷.65【东湖赠僧子兰（一作题兰上人）】张乔<br>　　名利了无时，何人暂访师。道情闲外见，心地语来知。<br>　　竹落穿窗叶，松寒荫井枝。匡山许同社，愿卜挂帆期。
◎卷.66【隐岩陪郑少师夜坐】张乔<br>　　幸喜陪驺驭，频来向此宵。砚磨清涧石，厨爨白云樵。<br>　　竹外村烟细，灯中禁漏遥。衣冠与文理，静语对前朝。
◎卷.67【送三传赴长城尉（一作送前辈读三传任长城尉）】张乔<br>　　登科精鲁史，为尉及良时。高论穷诸国，长才并几司。<br>　　地倾流水疾，山叠过云迟。暇日琴书畔，何人对手棋。
◎卷.68【送李道士归南岳】张乔<br>　　千峰隔湘水，迢递挂帆归。扫月眠苍壁，和云著褐衣。<br>　　洞虚悬溜滴，径狭长松围。只恐相寻日，人间旧识稀。
◎卷.69【延福里秋怀】张乔<br>　　终年九陌行，要路迹皆生。苦学犹难至，甘贫岂有成。<br>　　病携秋卷重，闲著暑衣轻。一别林泉久，中宵御水声。
◎卷.70【题玄哲禅师影堂】张乔<br>　　吾师视化身，一念即遗尘。岩谷藏虚塔，江湖散学人。<br>　　云迷禅处石，院掩写来真。寂寞焚香后，闲阶细草生。
◎卷.71【登慈恩寺塔】张乔<br>　　窗户几层风，清凉碧落中。世人来往别，烟景古今同。<br>　　列岫横秦断，长河极塞空。斜阳越乡思，天末见归鸿。
◎卷.72【送友人东归】张乔<br>　　远涉期秋卷，将行不废吟。故乡芳草路，来往别离心。<br>　　挂席春风尽，开斋夏景深。子规谁共听，江月上清岑。
◎卷.73【送僧鸾归蜀宁亲】张乔<br>　　歌诗精外学，天子是知音。坐夏宫钟近，宁亲剑阁深。<br>　　高名彻西国，旧迹寄东林。自此栖禅者，因师满蜀吟。
◎卷.74【送人归江南】张乔<br>　　贫归无定程，水宿与山行。未有安亲计，难为去国情。<br>　　岛烟孤寺磬，江月远船筝。思苦秋回日，多应吟更清。
◎卷.75【将离江上作】张乔<br>　　白衣归树下，青草恋江边。三楚足深隐，五陵多少年。<br>　　寂寥闻蜀魄，清绝怨湘弦。岐路在何处，西行心渺然。
◎卷.76【别李参军】张乔<br>　　王孙游不遇，况我五湖人。野店难投宿，渔家独问津。<br>　　岭分中夜月，江隔两乡春。静想青云路，还应寄此身。
◎卷.77【送睦州张参军】张乔<br>　　重禄轻身日，清资近故乡。因知送君后，转自惜年芳。<br>　　远水分林影，层峰起鸟行。扁舟此中去，溪月有余光。
◎卷.78【赠棋僧侣】张乔<br>　　机谋时未有，多向弈棋销。已与山僧敌，无令海客饶。<br>　　静驱云阵起，疏点雁行遥。夜雨如相忆，松窗更见招。
◎卷.79【题湖上友人居】张乔<br>　　岂得恋樵渔，全家湖畔居。远无潮客信，闲寄岳僧书。<br>　　野白梅繁后，山明雨散初。逍遥向云水，莫与宦情疏。
◎卷.80【送友人归宣州】张乔<br>　　失计复离愁，君归我独游。乱花藏道发，春水绕乡流。<br>　　暝火丛桥市，晴山叠郡楼。无为谢公恋，吟过晓蝉秋。
◎卷.81【题古观】张乔<br>　　急景递衰老，此经谁养真。松留千载鹤，碑隔六朝人。<br>　　洞水流花早，壶天闭雪春。其如为名利，归踏五陵尘。
◎卷.82【送友人及第归江南】张乔<br>　　岂易及归荣，辛勤致此名。登车思往事，回首勉诸生。<br>　　路绕山光晓，帆通海气清。秋期却闲坐，林下听江声。
◎卷.83【送朴充侍御归海东】张乔<br>　　天涯离二纪，阙下历三朝。涨海虽然阔，归帆不觉遥。<br>　　惊波时失侣，举火夜相招。来往寻遗事，秦皇有断桥。
◎卷.84【吊前水部贾员外】张乔<br>　　笼中江海禽，日夕有归心。魏阙长谣久，吴山独往深。<br>　　别时群木落，终处乱猿吟。李白坟前路，溪僧送入林。
◎卷.85【题小松】张乔<br>　　松子落何年，纤枝长水边。斫开深涧雪，移出远林烟。<br>　　带月栖幽鸟，兼花灌冷泉。微风动清韵，闲听罢琴眠。
◎卷.86【寄中岳颛顼先生】张乔<br>　　先生颛顼后，得道自何人。松柏卑于寿，儿孙老却身。<br>　　夜窗峰顶曙，寒涧洞中春。恋此逍遥境，云间不可亲。
◎卷.87【送沈先辈尉昭应】张乔<br>　　馀才不废诗，佐邑喜闲司。丹陛终须去，青山未可期。<br>　　叶凋温谷晚，云出古宫迟。若草东封疏，君王到有时。
◎卷.88【送友人游湖南】张乔<br>　　所投非旧知，亦似有前期。路向长江上，帆扬细雨时。<br>　　春生南岳早，日转大荒迟。尽采潇湘句，重来会近期。
◎卷.89【江上送友人南游】张乔<br>　　何处积乡愁，天涯聚乱流。岸长群岫晚，湖阔片帆秋。<br>　　买酒过渔舍，分灯与钓舟。潇湘见来雁，应念独边游。
◎卷.90【江南别友人】张乔<br>　　劳生故白头，头白未应休。阙下难孤立，天涯尚旅游。<br>　　听猿吟岛寺，待月上江楼。醉别醒惆怅，云帆满乱流。
◎卷.91【商山道中】张乔<br>　　春去计秋期，长安在梦思。多逢山好处，少值客行时。<br>　　云起争峰势，花交隐涧枝。停骖一惆怅，应只岭猿知。
◎卷.92【吴江旅次】张乔<br>　　行人愁落日，去鸟倦遥林。旷野鸣流水，空山响暮砧。<br>　　旅途归计晚，乡树别年深。寂寞逢村酒，渔家一醉吟。
◎卷.93【寄南中友人】张乔<br>　　相梦如相见，相思去后频。旧时行处断，华发别来新。<br>　　浪动三湘月，烟藏五岭春。又无归北客，书札寄何人。
◎卷.94【寄绩溪陈明府】张乔<br>　　古邑猿声里，空城只半存。岸移无旧路，沙涨别成村。<br>　　鼓角喧京口，江山尽汝濆。六朝兴废地，行子一销魂。
◎卷.95【试月中桂】张乔<br>　　与月转洪濛，扶疏万古同。根非生下土，叶不坠秋风。<br>　　每以圆时足，还随缺处空。影高群木外，香满一轮中。<br>　　未种丹霄日，应虚玉兔宫。何当因羽化，细得问玄功。
◎卷.96【游歙州兴唐寺】张乔<br>　　山桥通绝境，到此忆天台。竹里寻幽径，云边上古台。<br>　　鸟归残照出，钟断细泉来。为爱澄溪月，因成隔宿回。
◎卷.97【题诠律师院】张乔<br>　　院凉松雨声，相对有山情。未许谿边老，犹思岳顶行。<br>　　纱灯留火细，石井灌瓶清。欲问吾师外，何人得此生。
◎卷.98【金山寺空上人院】张乔<br>　　已老金山顶，无心上石桥。讲移三楚遍，梵译五天遥。<br>　　板阁禅秋月，铜瓶汲夜潮。自惭昏醉客，来坐亦通宵。
◎卷.99【题广信寺】张乔<br>　　亭北敞灵溪，林梢与槛齐。野云来影远，沙鸟去行低。<br>　　晚渡明村火，晴山响郡鼙。思乡值摇落，赖不有猿啼。<br>第六百三十九卷
◎卷.1【兴善寺贝多树】张乔<br>　　还应毫末长，始见拂丹霄。得子从西国，成阴见昔朝。<br>　　势随双刹直，寒出四墙遥。带月啼春鸟，连空噪暝蜩。<br>　　远根穿古井，高顶起凉飙。影动悬灯夜，声繁过雨朝。<br>　　静迟松桂老，坚任雪霜凋。永共终南在，应随劫火烧。
◎卷.2【华山】张乔<br>　　青苍河一隅，气状杳难图。卓杰三峰出，高奇四岳无。<br>　　力疑擎上界，势独压中区。众水东西走，群山远近趋。<br>　　天回诸宿照，地耸百灵扶。石壁烟霞丽，龙潭雨雹粗。<br>　　澄凝临甸服，险固束神都。浅觉川原异，深应日月殊。<br>　　鹤归青霭合，仙去白云孤。瀑漏斜飞冻，松长倒挂枯。<br>　　每来寻洞穴，不拟返江湖。傥有芝田种，岩间老一夫。
◎卷.3【送何道士归山】张乔<br>　　身非绝粒本清羸，束挂仙经杖一枝。落叶独寻流水去，<br>　　深山长与白云期。树临丹灶寒花疾，坛近清岚夜月迟。<br>　　樵客若能随洞里，回归人世始应悲。
◎卷.4【城东寓居寄知己】张乔<br>　　花木闲门苔藓生，浐川特去得吟情。病来久绝洞庭信，<br>　　年长却思庐岳耕。落日独归林下宿，暮云多绕水边行。<br>　　干时退出长如此，频愧相忧道姓名。
◎卷.5【再书边事】张乔<br>　　万里沙西寇已平，犬羊群外筑空城。分营夜火烧云远，<br>　　校猎秋雕掠草轻。秦将力随胡马竭，蕃河流入汉家清。<br>　　羌戎不识干戈老，须贺当时圣主明。
◎卷.6【游边感怀二首】张乔<br>　　贫游缭绕困边沙，却被辽阳战士嗟。<br>　　不是无家归不得，有家归去似无家。<br>　　兄弟江南身塞北，雁飞犹自半年馀。<br>　　夜来因得思乡梦，重读前秋转海书。
◎卷.7【无题（一作赠友人）】张乔<br>　　九霄无诏下，何事触清尘。宅带松萝僻，身惟猿鸟亲。<br>　　吟看仙掌月，期有洞庭人。莫问烟霞句，悬知见岳神。
◎卷.8【蝉】张乔<br>　　先秋蝉一悲，长是客行时。曾感去年者，又鸣何处枝。<br>　　细听残韵在，回望旧声迟。断续谁家树，凉风送别离。
◎卷.9【江上逢进士许棠】张乔<br>　　诗人推上第，新榜又无君。鹤发他乡老，渔歌故国闻。<br>　　平江流晓月，独鸟伴馀云。且了髫年志，沙鸥未可群。
◎卷.10【送河西从事】张乔<br>　　结束佐戎旃，河西住几年。陇头随日去，碛里寄星眠。<br>　　水近沙连帐，程遥马入天。圣朝思上策，重待奏安边。
◎卷.11【河湟旧卒】张乔<br>　　少年随将讨河湟，头白时清返故乡。<br>　　十万汉军零落尽，独吹边曲向残阳。
◎卷.12【促织】张乔<br>　　念尔无机自有情，迎寒辛苦弄梭声。<br>　　椒房金屋何曾识，偏向贫家壁下鸣。
◎卷.13【猿（一作长安赠猿）】张乔<br>　　挂月栖云向楚林，取来全是为清音。<br>　　谁知系在黄金索，翻畏侯家不敢吟。
◎卷.14【寄荐福寺栖白大师】张乔<br>　　高塔六街无不见，塔边名出只吾师。<br>　　尝闻朝客多相□，记得□□数句诗。
◎卷.15【越中赠别】张乔<br>　　东越相逢几醉眠，满楼明月镜湖边。<br>　　别离吟断西陵渡，杨柳秋风两岸蝉。
◎卷.16【寄清越上人（一作寄山僧）】张乔<br>　　大道本来无所染，白云那得有心期。<br>　　远公独刻莲花漏，犹向空山礼六时。
◎卷.17【宿齐山僧舍】张乔<br>　　一宿经窗卧白波，万重归梦隔烟萝。<br>　　若言不得南宗要，长在禅床事更多。
◎卷.18【春日游曲江】张乔<br>　　日暖鸳鸯拍浪春，蒹葭浦际聚青蘋。<br>　　若论来往乡心切，须是烟波岛上人。
◎卷.19【渔家】张乔<br>　　拥棹思悠悠，更深泛积流。唯将一星火，何处宿芦洲。
◎卷.20【送人及第归海东】张乔<br>　　东风日边起，草木一时春。自笑中华路，年年送远人。
◎卷.21【题河中鹳雀楼】张乔<br>　　高楼怀古动悲歌，鹳雀今无野燕过。树隔五陵秋色早，<br>　　水连三晋夕阳多。渔人遗火成寒烧，牧笛吹风起夜波。<br>　　十载重来值摇落，天涯归计欲如何。
◎卷.22【宿洛都门】张乔<br>　　山川马上度边禽，一宿都门永夜吟。<br>　　客路不归秋又晚，西风吹动洛阳砧。
◎卷.23【对月二首】张乔<br>　　圆魄上寒空，皆言四海同。安知千里外，不有雨兼风。<br>　　盈缺青冥外，东风万古吹。何人种丹桂，不长出轮枝。
◎卷.24【赠友人】张乔<br>　　自说安贫归未得，竹边门掩小池冰。典琴赊酒吟过寺，<br>　　送客思乡上灞陵。待月夜留烟岛客，忆云闲访翠微僧。<br>　　几时献了相如赋，共向嵩山采茯苓。
◎卷.25【笛】张乔<br>　　剪雨裁烟一节秋，落梅杨柳曲中愁。<br>　　尊前暂借殷勤看，明日曾闻向陇头。
◎卷.26【渔者】张乔<br>　　首戴圆荷发不梳，叶舟为宅水为居。<br>　　沙头聚看人如市，钓得澄江一丈鱼。
◎卷.27【宿潺湲亭】张乔<br>　　走月流烟叠树西，听来愁甚听猿啼。<br>　　几时御水声边住，却梦潺湲宿此溪。
◎卷.28【台城】张乔<br>　　宫殿馀基长草花，景阳宫树噪村鸦。<br>　　云屯雉堞依然在，空绕渔樵四五家。
◎卷.29【寄山僧】张乔<br>　　闲倚蒲团向日眠，不能归老岳云边。<br>　　旧时僧侣无人在，惟有长松见少年。
◎卷.30【题上元许棠所任王昌龄厅】张乔<br>　　琉璃堂里当时客，久绝吟声继后尘。<br>　　百四十年庭树老，如今重得见诗人。
◎卷.31【自诮】张乔<br>　　每到花时恨道穷，一生光景半成空。<br>　　只应抱璞非良玉，岂得年年不至公。
◎卷.32【赠河南诗友】张乔<br>　　山东令族玉无尘，裁剪烟花笔下春。<br>　　不把瑶华借风月，洛阳才子更何人。
◎卷.33【寄维扬故人】张乔<br>　　离别河边绾柳条，千山万水玉人遥。<br>　　月明记得相寻处，城锁东风十五桥。
◎卷.34【孤云】张乔<br>　　舒卷因风何所之，碧天孤影势迟迟。<br>　　莫言长是无心物，还有随龙作雨时。
◎卷.35【咏棋子赠弈僧】张乔<br>　　黑白谁能用入玄，千回生死体方圆。<br>　　空门说得恒沙劫，应笑终年为一先。
◎卷.36【谷口作】张乔<br>　　巴客青冥过岭尘，雪崖交映一川春。<br>　　晴朝采药寻源去，必恐云深见异人。
◎卷.37【寄弟】张乔<br>　　故里行人战后疏，青崖萍寄白云居。<br>　　那堪又是伤春日，把得长安落第书。
◎卷.38【春日有怀】张乔<br>　　高下寻花春景迟，汾阳台榭白云诗。<br>　　看山怀古翻惆怅，未胜遥传不到时。
◎卷.39【鹭鸶障子】张乔<br>　　剪得机中如雪素，画为江上带丝禽。<br>　　闲来相对茅堂下，引出烟波万里心。
◎卷.40【甘露寺僧房】张乔<br>　　临水登山路，重寻旅思劳。竹阴行处密，僧腊别来高。<br>　　远岫明寒火，危楼响夜涛。悲秋不成寐，明月上千舠。
◎卷.41【宿江叟岛居】张乔<br>　　一家烟岛隈，竹里夜窗开。数派分潮去，千樯聚月来。<br>　　石楼云断续，涧渚雁徘徊。了得平生志，还归筑钓台。
◎卷.42【江村】张乔<br>　　贫游无定踪，乡信转难逢。寒渚暮烟阔，去帆归思重。<br>　　潮平低戌火，木落远山钟。况是渔家宿，疏篱响夜舂。
◎卷.43【赠进士顾云】张乔<br>　　潮槛烟波别钓津，西京同□荻□贫。不知守道归何日，<br>　　相对无言尽几春。晴景远山花外暮，云边高盖水边□。<br>　　与君愁寂无消处，赊酒青门送楚人。
◎卷.44【赠头陀僧】张乔<br>　　自说年深别石桥，遍游灵迹熟南朝。已知世路皆虚幻，<br>　　不觉空门是寂寥。沧海附船浮浪久，碧山寻塔上云遥。<br>　　如今竹院藏衰老，一点寒灯弟子烧。
◎卷.45【寻阳村舍】张乔<br>　　荒林寄远居，坐卧见樵渔。夜火随船远，寒更出郡疏。<br>　　雪迷登岳路，风阻转江书。寂寞高窗下，思乡岁欲除。
◎卷.46【江楼作】张乔<br>　　凭槛见天涯，非秋亦可悲。晚天帆去疾，春雪燕来迟。<br>　　山水分乡县，干戈足别离。南人废耕织，早晚罢王师。
◎卷.47【回鸾阁写望】张乔<br>　　古阁上空半，寥寥千里心。多年为客路，尽日倚栏吟。<br>　　山压秦川重，河来虏塞深。回銮今不见，烟雾杳沉沉。
◎卷.48【题宣州开元寺】张乔<br>　　谁家烟径长莓苔，金碧虚栏竹上开。流水远分山色断，<br>　　清猿时带角声来。六朝明月唯诗在，三楚空山有雁回。<br>　　达理始应尽惆怅，僧闲应得话天台。
◎卷.49【题友人草堂】张乔<br>　　空山卜隐初，生计亦无馀。三亩水边竹，一床琴畔书。<br>　　深林收晚果，绝顶拾秋蔬。坚话长如此，何年献子虚。
◎卷.50【七松亭】张乔<br>　　七松亭上望秦川，高鸟闲云满目前。已比子真耕谷口，<br>　　岂同陶令卧江边。临崖把卷惊回烧，扫石留僧听远泉。<br>　　明月影中宫漏近，珮声应宿使朝天。
◎卷.51【题友人林斋】张乔<br>　　乔木带凉蝉，来吟暑雨天。不离高枕上，似宿远山边。<br>　　簟冷窗中月，茶香竹里泉。吾庐近溪岛，忆别动经年。
◎卷.52【经宣城元员外山居】张乔<br>　　无人袭仙隐，石室闭空山。避烧猿犹到，随云鹤不还。<br>　　涧荒岩影在，桥断树阴闲。但有黄河赋，长留在世间。
◎卷.53【经九华山费征君故居】张乔<br>　　草堂芜没后，来往问樵翁。断石荒林外，孤坟晚照中。<br>　　数溪分大野，九子立寒空。烟壁曾行处，青云路不通。
◎卷.54【题贾岛吟诗台】张乔<br>　　吟魂不复游，台亦似荒丘。一径草中出，长江天外流。<br>　　暝烟寒鸟集，残月夜虫愁。愿得生禾黍，锄平恨即休。
◎卷.55【游南岳】张乔<br>　　入岩仙境清，行尽复重行。若得闲无事，长来寄此生。<br>　　涧松闲易老，笼烛晚生明。一宿泉声里，思乡梦不成。
◎卷.56【寻桃源】张乔<br>　　武林春草齐，花影隔澄溪。路远无人去，山空有鸟啼。<br>　　水垂青霭断，松偃绿萝低。世上迷途客，经兹尽不迷。
◎卷.57【青鸟泉】张乔<br>　　只此沉仙翼，瑶池似不遥。有声悬翠壁，无势下丹霄。<br>　　净濑烟霞古，寒原草木凋。山河几更变，幽咽到唐朝。
◎卷.58【望巫山】张乔<br>　　溪叠云深转谷迟，暝投孤店草虫悲。愁连远水波涛夜，<br>　　梦断空山雨雹时。边海故园荒后卖，入关玄发夜来衰。<br>　　东归未必胜羁旅，况是东归未有期。
◎卷.59【省中偶作】张乔<br>　　二转郎曹自勉旃，莎阶吟步想前贤。不如何逊无佳句，<br>　　若比冯唐是壮年。捧制名题黄纸尾，约僧心在白云边。<br>　　乳毛松雪春来好，直夜清闲且学禅。
◎卷.60【秋夕】张乔<br>　　春恨复秋悲，秋悲难到时。每逢明月夜，长起故山思。<br>　　巷僻行吟远，蛩多独卧迟。溪僧与樵客，动别十年期。
◎卷.61【山中冬夜】张乔<br>　　寒叶风摇尽，空林鸟宿稀。涧冰妨鹿饮，山雪阻僧归。<br>　　夜坐尘心定，长吟语力微。人间去多事，何处梦柴扉。
◎卷.62【宿刘温书斋】张乔<br>　　不掩盈窗月，天然格调高。凉风移蟋蟀，落叶在离骚。<br>　　回笔挑灯烬，悬图见海涛。因论三国志，空载几英豪。
◎卷.63【归旧山】张乔<br>　　昔年山下结茅茨，村落重来野径移。樵客相逢悲往事，<br>　　林僧闲坐问归期。异藤遍树无空处，幽草缘溪少歇时。<br>　　此景一抛吟欲老，可能文字圣朝知。
◎卷.64【潭上作】张乔<br>　　竹岛残阳映翠微，雪翎禽过碧潭飞。<br>　　人间未有关身事，每到渔家不欲归。
◎卷.65【杨花落】张乔<br>　　北斗南回春物老，红英落尽绿尚早。韶风澹荡无所依，<br>　　偏惜垂杨作春好。此时可怜杨柳花，萦盈艳曳满人家。<br>　　人家女儿出罗幕，净扫玉除看花落。宝环纤手捧更飞，<br>　　翠羽轻裙承不著。历历瑶琴舞袖陈，飞红拂黛怜玉人。<br>　　东园桃李芳已歇，犹有杨花娇暮春。
◎卷.66【九华楼晴望】张乔<br>　　一夜江潭风雨后，九华晴望倚天秋。<br>　　重来此地知何日，欲别殷勤更上楼。
◎卷.67【终南山】张乔<br>　　带雪复衔春，横天占半秦。势奇看不定，景变写难真。<br>　　洞远皆通岳，川多更有神。白云幽绝处，自古属樵人。
◎卷.68【哭陈陶】张乔<br>　　先生抱衰疾，不起茂陵间。夕临诸孤少，荒居吊客还。<br>　　遗文禅东岳，留语葬乡山。多雨铭旌故，残灯素帐闲。<br>　　乐章谁与集，陇树即堪攀。神理今难问，予将叫帝关。
◎卷.69【长门怨】张乔<br>　　御泉长绕凤凰楼，自是恩波别处流。<br>　　闲揲舞衣归未得，夜来砧杵六宫秋。<br>第六百四十卷
◎卷.1【升平词五首（一作薛能诗）】曹唐<br>　　瑞气绕宫楼，皇居上苑游。远冈连圣祚，平地载神州。<br>　　会合兼重译，潺湲近八流。中兴岂假问，据此自千秋。<br>　　寥泬敞延英，朝班立位横。宣传无草动，拜舞有衣声。<br>　　鸳瓦霜消湿，虫丝日照明。辛勤自不到，遥见似前程。<br>　　处处是欢心，时康岁已深。不同三尺剑，应似五弦琴。<br>　　寿笑山犹尽，明嫌日有阴。何当怜一物，亦遣断愁吟。<br>　　日日听歌谣，区中尽祝尧。虫蝗初不害，夷狄近全销。<br>　　史笔唯书瑞，天台绝见妖。因令匹夫志，转欲事清朝。<br>　　五帝三皇主，萧曹魏邴臣。文章唯返朴，戈甲尽生尘。<br>　　谏纸应无用，朝纲自有伦。升平不可记，所见是闲人。
◎卷.2【洛东兰若归】曹唐<br>　　一衲老禅床，吾生半异乡。管弦愁里老，书剑梦中忙。<br>　　鸟急山初暝，蝉稀树正凉。又归何处去，尘路月苍苍。
◎卷.3【仙都即景】曹唐<br>　　黄帝登真处，青青不记年。孤峰应碍日，一柱自擎天。<br>　　石怪长栖鹤，云闲若有仙。鼎湖看不见，零落数枝莲。
◎卷.4【汉武帝将候西王母下降】曹唐<br>　　昆仑凝想最高峰，王母来乘五色龙。歌听紫鸾犹缥缈，<br>　　语来青鸟许从容。风回水落三清月，漏苦霜传五夜钟。<br>　　树影悠悠花悄悄，若闻箫管是行踪。
◎卷.5【汉武帝于宫中宴西王母】曹唐<br>　　鳌岫云低太一坛，武皇斋洁不胜欢。长生碧字期亲署，<br>　　延寿丹泉许细看。剑佩有声宫树静，星河无影禁花寒。<br>　　秋风袅袅月朗朗，玉女清歌一夜阑。
◎卷.6【刘晨阮肇游天台】曹唐<br>　　树入天台石路新，云和草静迥无尘。烟霞不省生前事，<br>　　水木空疑梦后身。往往鸡鸣岩下月，时时犬吠洞中春。<br>　　不知此地归何处，须就桃源问主人。
◎卷.7【刘阮洞中遇仙子】曹唐<br>　　天和树色霭苍苍，霞重岚深路渺茫。云实满山无鸟雀，<br>　　水声沿涧有笙簧。碧沙洞里乾坤别，红树枝前日月长。<br>　　愿得花间有人出，免令仙犬吠刘郎。
◎卷.8【仙子送刘阮出洞】曹唐<br>　　殷勤相送出天台，仙境那能却再来。云液每归须强饮，<br>　　玉书无事莫频开。花当洞口应长在，水到人间定不回。<br>　　惆怅溪头从此别，碧山明月闭苍苔。
◎卷.9【仙子洞中有怀刘阮】曹唐<br>　　不将清瑟理霓裳，尘梦那知鹤梦长。洞里有天春寂寂，<br>　　人间无路月茫茫。玉沙瑶草连溪碧，流水桃花满涧香。<br>　　晓露风灯零落尽，此生无处访刘郎。
◎卷.10【刘阮再到天台不复见仙子】曹唐<br>　　再到天台访玉真，青苔白石已成尘。笙歌冥寞闲深洞，<br>　　云鹤萧条绝旧邻。草树总非前度色，烟霞不似昔年春。<br>　　桃花流水依然在，不见当时劝酒人。
◎卷.11【织女怀牵牛】曹唐<br>　　北斗佳人双泪流，眼穿肠断为牵牛。封题锦字凝新恨，<br>　　抛掷金梭织旧愁。桂树三春烟漠漠，银河一水夜悠悠。<br>　　欲将心向仙郎说，借问榆花早晚秋。
◎卷.12【王远宴麻姑蔡经宅】曹唐<br>　　好风吹树杏花香，花下真人道姓王。大篆龙蛇随笔札，<br>　　小天星斗满衣裳。闲抛南极归期晚，笑指东溟饮兴长。<br>　　要唤麻姑同一醉，使人沽酒向馀杭。
◎卷.13【萼绿华将归九疑留别许真人】曹唐<br>　　九点秋烟黛色空，绿华归思颇无穷。每悲驭鹤身难任，<br>　　长恨临霞语未终。河影暗吹云梦月，花声闲落洞庭风。<br>　　蓝丝重勒金条脱，留与人间许侍中。
◎卷.14【穆王宴王母于九光流霞馆】曹唐<br>　　桑叶扶疏闭日华，穆王邀命宴流霞。霓旌著地云初驻，<br>　　金奏掀天月欲斜。歌咽细风吹粉蕊，饮馀清露湿瑶砂。<br>　　不知白马红缰解，偷吃东田碧玉花。
◎卷.15【紫河张休真】曹唐<br>　　琪树扶疏压瑞烟，玉皇朝客满花前。山川到处成三月，<br>　　丝竹经时即万年。树石冥茫初缩地，杯盘狼藉未朝天。<br>　　东风小饮人皆醉，从听黄龙枕水眠。
◎卷.16【张硕重寄杜兰香】曹唐<br>　　碧落香销兰露秋，星河无梦夜悠悠。灵妃不降三清驾，<br>　　仙鹤空成万古愁。皓月隔花追款别，瑞烟笼树省淹留。<br>　　人间何事堪惆怅，海色西风十二楼。
◎卷.17【玉女杜兰香下嫁于张硕】曹唐<br>　　天上人间两渺茫，不知谁识杜兰香。来经玉树三山远，<br>　　去隔银河一水长。怨入清尘愁锦瑟，酒倾玄露醉瑶觞。<br>　　遗情更说何珍重，擘破云鬟金凤凰。
◎卷.18【萧史携弄玉上升】曹唐<br>　　岂是丹台归路遥，紫鸾烟驾不同飘。一声洛水传幽咽，<br>　　万片宫花共寂寥。红粉美人愁未散，清华公子笑相邀。<br>　　缑山碧树青楼月，肠断春风为玉箫。
◎卷.19【皇初平将入金华山】曹唐<br>　　莫道真游烟景赊，潇湘有路入京华。溪头鹤树春常在，<br>　　洞口人家日易斜。一水暗鸣闲绕涧，五云长往不还家。<br>　　白羊成队难收拾，吃尽溪边巨胜花。
◎卷.20【汉武帝思李夫人】曹唐<br>　　惆怅冰颜不复归，晚秋黄叶满天飞。迎风细荇传香粉，<br>　　隔水残霞见画衣。白玉帐寒鸳梦绝，紫阳宫远雁书稀。<br>　　夜深池上兰桡歇，断续歌声彻太微。
◎卷.21【送羽人王锡归罗浮】曹唐<br>　　风前整顿紫荷巾，常向罗浮保养神。石磴倚天行带月，<br>　　铁桥通海入无尘。龙蛇出洞闲邀雨，犀象眠花不避人。<br>　　最爱葛洪寻药处，露苗烟蕊满山春。
◎卷.22【送刘尊师祗诏阙庭三首】曹唐<br>　　海风叶叶驾霓旌，天路悠悠接上清。锦诰凄凉遗去恨，<br>　　玉箫哀绝醉离情。五湖夜月幡幢湿，双阙清风剑珮轻。<br>　　从此暂辞华表柱，便应千载是归程。<br>　　五峰已别隔人间，双阙何年许再还。既扫山川收地脉，<br>　　须留日月驻天颜。霞觞共饮身虽在，风驭难陪迹未闲。<br>　　从此枕中唯有梦，梦魂何处访三山。<br>　　仙老闲眠碧草堂，帝书征入白云乡。龟台欲署长生籍，<br>　　鸾殿还论不死方。红露想倾延命酒，素烟思爇降真香。<br>　　五千言外无文字，更有何词赠武皇。
◎卷.23【三年冬大礼五首】曹唐<br>　　皇帝斋心洁素诚，自朝真祖报升平。华山秋草多归马，<br>　　沧海寒波绝洗兵。银箭水残河势断，玉炉烟尽日华生。<br>　　千官整肃三天夜，剑佩初闻入太清。<br>　　海日西飞度禁林，太清宫殿月沉沉。不闻北斗倾尧酒，<br>　　空觉南风入舜琴。歌压钧天闲梦尽，诏归秋水道情深。<br>　　雪风更起古杉叶，时送步虚清磬音。<br>　　太一天坛降紫君，属车龙鹤夜成群。春浮玉藻寒初落，<br>　　露拂金茎曙欲分。三代乐回风入律，四溟歌驻水成文。<br>　　千官不动旌旗下，日照南山万树云。<br>　　山拥飞云海水清，天坛未夕仗先成。千官不起金縢议，<br>　　万国空瞻玉藻声。禁火曙然烟焰袅，宫衣寒拂雪花轻。<br>　　侧闻左右皆周吕，看取从容致太平。<br>　　太和琴暖发南薰，水阔风高得细闻。沧海举歌夔是相，<br>　　历山回禅舜为君。翠微呼处生丹障，清净封中起白云。<br>　　今日病身惭小隐，欲将泉石勒移文。
◎卷.24【暮春戏赠吴端公】曹唐<br>　　年少英雄好丈夫，大家望拜执金吾。闲眠晓日听鶗鴂，<br>　　笑倚春风仗辘轳。深院吹笙闻汉婢，静街调马任奚奴。<br>　　牡丹花下帘钩外，独凭红肌捋虎须。
◎卷.25【奉送严大夫再领容府二首】曹唐<br>　　海风卷树冻岚消，忧国宁辞岭外遥。自顾勤劳甘百战，<br>　　不将功业负三朝。剑澄黑水曾芟虎，箭劈黄云惯射雕。<br>　　代北天南尽成事，肯将心许霍嫖姚。<br>　　日照双旌射火山，笑迎宾从却南还。风云暗发谈谐外，<br>　　感会潜生气概间。蕲竹水翻台榭湿，刺桐花落管弦闲。<br>　　无因得靸真珠履，亲从新侯定八蛮。
◎卷.26【赠南岳冯处士二首】曹唐<br>　　白石溪边自结庐，风泉满院称幽居。鸟啼深树劚灵药，<br>　　花落闲窗看道书。烟岚晚过鹿裘湿，水月夜明山舍虚。<br>　　支颐冷笑缘名出，终日王门强曳裾。<br>　　寂寥深木闭烟霞，洞里相知有几家。笑看潭鱼吹水沫，<br>　　醉嗔溪鹿吃蕉花。穿厨历历泉声细，绕屋悠悠树影斜。<br>　　夜静著灰封釜灶，自添文武养丹砂。
◎卷.27【题子侄书院双松】曹唐<br>　　自种双松费几钱，顿令院落似秋天。能藏此地新晴雨，<br>　　却惹空山旧烧烟。枝压细风过枕上，影笼残月到窗前。<br>　　莫教取次成闲梦，使汝悠悠十八年。
◎卷.28【羽林贾中丞】曹唐<br>　　四十年前百战身，曾驱虎队扫胡尘。风悲鼓角榆关暮，<br>　　日暖旌旗陇草春。铁马惯牵邀上客，金鱼多解乞佳人。<br>　　胸中别有安边计，谁睬髭须白似银。
◎卷.29【送康祭酒赴轮台】曹唐<br>　　灞水桥边酒一杯，送君千里赴轮台。霜粘海眼旗声冻，<br>　　风射犀文甲缝开。断碛簇烟山似米，野营轩地鼓如雷。<br>　　分明会得将军意，不斩楼兰不拟回。
◎卷.30【南游】曹唐<br>　　尽兴南游卒未回，水工舟子不须催。政思碧树关心句，<br>　　难放红螺蘸甲杯。涨海潮生阴火灭，苍梧风暖瘴云开。<br>　　芦花寂寂月如练，何处笛声江上来。
◎卷.31【哭陷边许兵马使】曹唐<br>　　北风裂地黯边霜，战败桑干日色黄。故国暗回残士卒，<br>　　新坟空葬旧衣裳。散牵细马嘶青草，任去佳人吊白杨。<br>　　除却阴符与兵法，更无一物在仪床。
◎卷.32【和周侍御买剑】曹唐<br>　　将军溢价买吴钩，要与中原静寇仇。试挂窗前惊电转，<br>　　略抛床下怕泉流。青天露拔云霓泣，黑地潜擎鬼魅愁。<br>　　见说夜深星斗畔，等闲期克月支头。
◎卷.33【病马五首呈郑校书章三吴十五先辈】曹唐<br>　　騄耳何年别渥洼，病来颜色半泥沙。四啼不凿金砧裂，<br>　　双眼慵开玉箸斜。堕月兔毛干觳觫，失云龙骨瘦牙槎。<br>　　平原好放无人放，嘶向秋风苜蓿花。<br>　　陇上沙葱叶正齐，腾黄犹自跼羸啼。尾蟠夜雨红丝脆，<br>　　头捽秋风白练低。力惫未思金络脑，影寒空望锦障泥。<br>　　阶前莫怪垂双泪，不遇孙阳不敢嘶。<br>　　不剪焦毛鬣半翻，何人别是古龙孙。霜侵病骨无骄气，<br>　　土蚀骢花见卧痕。未喷断云归汉苑，曾追轻练过吴门。<br>　　一朝千里心犹在，争肯潜忘秣饲恩。<br>　　空被秋风吹病毛，无因濯浪刷洪涛。卧来总怪龙蹄跙，<br>　　瘦尽谁惊虎口高。追电有心犹款段，逢人相骨强嘶号。<br>　　欲将鬐鬣重裁剪，乞借新成利铰刀。<br>　　病久无人著意看，玉华衫色欲凋残。饮惊白露泉花冷，<br>　　吃怕清秋豆叶寒。长襜敢辞红锦重，旧缰宁畏紫丝蟠。<br>　　王良若许相抬策，千里追风也不难。
◎卷.34【长安客舍叙邵陵旧宴，寄永州萧使君五首】曹唐<br>　　邵陵佳树碧葱茏，河汉西沈宴未终。残漏五更传海月，<br>　　清笳三会揭天风。香熏舞席云鬟绿，光射头盘蜡烛红。<br>　　今日却怀行乐处，两床丝竹水楼中。<br>　　不知何路却飞翻，虚受贤侯郑重恩。五夜清歌敲玉树，<br>　　三年洪饮倒金尊。招携永感双鱼在，报答空知一剑存。<br>　　狼藉梨花满城月，当时长醉信陵门。<br>　　粉堞彤轩画障西，水云红树窣璇题。鹧鸪欲绝歌声定，<br>　　鸲鹆初惊舞袖齐。坐对玉山空甸线，细听金石怕低迷。<br>　　东风夜月三年饮，不省非时不似泥。<br>　　木鱼金钥锁春城，夜上红楼纵酒情。竹叶水繁更漏促，<br>　　桐花风软管弦清。百分散打银船溢，十指宽催玉箸轻。<br>　　星斗渐稀宾客散，碧云犹恋艳歌声。<br>　　三年身逐汉诸侯，宾榻容居最上头。饱听笙歌陪痛饮，<br>　　熟寻云水纵闲游。朱门锁闭烟岚暮，铃阁清泠水木秋。<br>　　月满前山圆不动，更邀诗客上高楼。
◎卷.35【勖剑】曹唐<br>　　古物神光雪见羞，未能擎出恐泉流。暗临黑水蛟螭泣，<br>　　潜倚空山鬼魅愁。生怕雷霆号涧底，长闻风雨在床头。<br>　　垂情不用将闲气，恼乱司空犯斗牛。
◎卷.36【仙都即景】曹唐<br>　　蟠桃花老华阳东，轩后登真谢六宫。旌节暗迎归碧落，<br>　　笙歌遥听隔崆峒。衣冠留葬桥山月，剑履将随浪海风。<br>　　看却龙髯攀不得，红霞零落鼎湖空。
◎卷.37【望九华寄池阳杜员外】曹唐<br>　　戴月早辞三秀馆，迟明初识九华峰。差差玉剑寒铓利，<br>　　袅袅青莲翠叶重。奇状却疑人画出，岚光如为客添浓。<br>　　行春若到五溪上，此处褰帷正面逢。<br>第六百四十一卷
◎卷.1【小游仙诗九十八首】曹唐<br>　　玉箫金瑟发商声，桑叶枯干海水清。<br>　　净扫蓬莱山下路，略邀王母话长生。<br>　　上元元日豁明堂，五帝望空拜玉皇。<br>　　万树琪花千圃药，心知不敢辄形相。<br>　　骑龙重过玉溪头，红叶还春碧水流。<br>　　省得壶中见天地，壶中天地不曾秋。<br>　　真王未许久从容，立在花前别甯封。<br>　　手把玉箫头不举，自愁如醉倚黄龙。<br>　　金殿无人锁绛烟，玉郎并不赏丹田。<br>　　白龙蹀躞难回跋，争下红绡碧玉鞭。<br>　　玄洲草木不知黄，甲子初开浩劫长。<br>　　无限万年年少女，手攀红树满残阳。<br>　　宫阙重重闭玉林，昆仑高辟彩云深。<br>　　黄龙掉尾引郎去，使妾月明何处寻。<br>　　风满涂山玉蕊稀，赤龙闲卧鹤东飞。<br>　　紫梨烂尽无人吃，何事韩君去不归。<br>　　武帝徒劳厌暮年，不曾清净不精专。<br>　　上元少女绝还往，满灶丹成白玉烟。<br>　　百辟朝回闭玉除，露风清宴桂花疏。<br>　　西归使者骑金虎，亸鞚垂鞭唱步虚。<br>　　南斗阑珊北斗稀，茅君夜著紫霞衣。<br>　　朝骑白鹿趁朝去，凤押笙歌逐后飞。<br>　　焚香独自上天坛，桂树风吹玉简寒。<br>　　长怕嵇康乏仙骨，与将仙籍再寻看。<br>　　冰屋朱扉晓未开，谁将金策扣琼台。<br>　　碧花红尾小仙犬，闲吠五云嗔客来。<br>　　酒酽春浓琼草齐，真公饮散醉如泥。<br>　　朱轮轧轧入云去，行到半天闻马嘶。<br>　　白石山中自有天，竹花藤叶隔溪烟。<br>　　朝来洞口围棋了，赌得青龙直几钱。<br>　　海水西飞照柏林，青云斜倚锦云深。<br>　　水风暗入古山叶，吹断步虚清磬音。<br>　　玉诏新除沈侍郎，便分茅土镇东方。<br>　　不知今夕游何处，侍从皆骑白凤凰。<br>　　洞里烟霞无歇时，洞中天地足金芝。<br>　　月明朗朗溪头树，白发老人相对棋。<br>　　饥即餐霞闷即行，一声长啸万山青。<br>　　穿花渡水来相访，珍重多才阮步兵。<br>　　东妃闲著翠霞裙，自领笙歌出五云。<br>　　清思密谈谁第一，不过邀取小茅君。<br>　　月影悠悠秋树明，露吹犀簟象床轻。<br>　　嫔妃久立帐门外，暗笑夫人推酒声。<br>　　九天天路入云长，燕使何由到上方。<br>　　玉女暗来花下立，手挼裙带问昭王。<br>　　玉皇赐妾紫衣裳，教向桃源嫁阮郎。<br>　　烂煮琼花劝君吃，恐君毛鬓暗成霜。<br>　　花底休倾绿玉卮，云中含笑向安期。<br>　　穷阳有数不知数，大似人间年少儿。<br>　　玉色雌龙金络头，真妃骑出纵闲游。<br>　　昆仑山上桃花底，一曲商歌天地秋。<br>　　偷来洞口访刘君，缓步轻抬玉线裙。<br>　　细擘桃花逐流水，更无言语倚彤云。<br>　　西汉夫人下太虚，九霞裙幅五云舆。<br>　　欲将碧字相教示，自解盘囊出素书。<br>　　天上鸡鸣海日红，青腰侍女扫朱宫。<br>　　洗花蒸叶滤清酒，待与夫人邀五翁。<br>　　汗漫真游实可奇，人间天上几人知。<br>　　周王不信长生话，空使苌弘碧泪垂。<br>　　青锦缝裳绿玉珰，满身新带五云香。<br>　　闲依碧海攀鸾驾，笑就苏君觅橘尝。<br>　　鹤不西飞龙不行，露干云破洞箫清。<br>　　少年仙子说闲事，遥隔彩云闻笑声。<br>　　洞里烟深木叶粗，乘风使者降玄都。<br>　　隔花相见遥相贺，擎出怀中赤玉符。<br>　　芝蕙芸花烂漫春，瑞香烟露湿衣巾。<br>　　玉童私地夸书札，偷写云谣暗赠人。<br>　　天上邀来不肯来，人间双鹤又空回。<br>　　秦皇汉武死何处，海畔红桑花自开。<br>　　紫羽麾幢下玉京，却邀真母入三清。<br>　　白龙久住浑相恋，斜倚祥云不肯行。<br>　　鹤叫风悲竹叶疏，谁来五岭拜云车。<br>　　人间肉马无轻步，踏破先生一卷书。<br>　　夜降西坛宴已终，花残月榭雾朦胧。<br>　　谁游八海门前过，空洞一声风雨中。<br>　　忘却教人锁后宫，还丹失尽玉壶空。<br>　　嫦娥若不偷灵药，争得长生在月中。<br>　　旸谷先生下宴时，月光初冷紫琼枝。<br>　　凄清金石揭天地，事在世间人不知。<br>　　共爱初平住九霞，焚香不出闭金华。<br>　　白羊成队难收拾，吃尽溪头巨胜花。<br>　　酒尽香残夜欲分，青童拜问紫阳君。<br>　　月光悄悄笙歌远，马影龙声归五云。<br>　　海树灵风吹彩烟，丹陵朝客欲升天。<br>　　无央公子停鸾辔，笑泥娇妃索玉鞭。<br>　　八景风回五凤车，昆仑山上看桃花。<br>　　若教使者沽春酒，须觅馀杭阿母家。<br>　　叔卿遍览九天春，不见人间故旧人。<br>　　怪得蓬莱山下水，半成沙土半成尘。<br>　　欲饮尊中云母浆，月明花里合笙簧。<br>　　更教小奈将龙去，便向金坛取阮郎。<br>　　海上桃花千树开，麻姑一去不知来。<br>　　辽东老鹤应慵惰，教探桑田便不回。<br>　　昨夜相邀宴杏坛，等闲乘醉走青鸾。<br>　　红云塞路东风紧，吹破芙蓉碧玉冠。<br>　　云鹤冥冥去不分，落花流水恨空存。<br>　　不知玉女无期信，道与留门却闭门。<br>　　采女平明受事回，暗交丹契锦囊开。<br>　　欲书密诏防人见，佯喝青虬使莫来。<br>　　太一元君昨夜过，碧云高髻绾婆娑。<br>　　手抬玉策红于火，敲断金鸾使唱歌。<br>　　碧瓦彤轩月殿开，九天花落瑞风来。<br>　　玉皇欲著红龙衮，亲唤金妃下手裁。<br>　　长房自贵解飞翻，五色云中独闭门。<br>　　看却桑田欲成海，不知还往几人存。<br>　　赤龙停步彩云飞，共道真王海上归。<br>　　千岁红桃香破鼻，玉盘盛出与金妃。<br>　　碧海灵童夜到时，徒劳相唤上琼池。<br>　　因循天子能闲事，纵与青龙不解骑。<br>　　且欲留君饮桂浆，九天无事莫推忙。<br>　　青龙举步行千里，休道蓬莱归路长。<br>　　侍女亲擎玉酒卮，满卮倾酒劝安期。<br>　　等闲相别三千岁，长忆水边分枣时。<br>　　万岁蛾眉不解愁，旋弹清瑟旋闲游。<br>　　忽闻下界笙箫曲，斜倚红鸾笑不休。<br>　　去住楼台一任风，十三天洞暗相通。<br>　　行厨侍女炊何物，满灶无烟玉炭红。<br>　　风动闲天清桂阴，水精帘箔冷沉沉。<br>　　西妃少女多春思，斜倚彤云尽日吟。<br>　　王母相留不放回，偶然沉醉卧瑶台。<br>　　凭君与向萧郎道，教著青龙取妾来。<br>　　绛节笙歌绕殿飞，紫皇欲到五云归。<br>　　细腰侍女瑶花外，争向红房报玉妃。<br>　　闻君新领八霞司，此别相逢是几时。<br>　　妾有一觥云母酒，请君终宴莫推辞。<br>　　方士飞轩驻碧霞，酒寒风冷月初斜。<br>　　不知谁唱归春曲，落尽溪头白葛花。<br>　　方朔朝来到我家，欲将灵树出丹霞。<br>　　三千年后知谁在，拟种红桃待放花。<br>　　水满桑田白日沈，冻云干霰湿重阴。<br>　　辽东归客闲相过，因话尧年雪更深。<br>　　朝回相引看红鸾，不觉风吹鹤氅偏。<br>　　好是兴来骑白鹤，文妃为伴上重天。<br>　　公子闲吟八景文，花南拜别上阳君。<br>　　金鞭遥指玉清路，龙影马嘶归五云。<br>　　一百年中是一春，不教日月辄移轮。<br>　　金鳌头上蓬莱殿，唯有人间炼骨人。<br>　　笑擎云液紫瑶觥，共请云和碧玉笙。<br>　　花下偶然吹一曲，人间因识董双成。<br>　　东皇长女没多年，从洗金芝到水边。<br>　　无事伴他棋一局，等闲输却卖花钱。<br>　　红草青林日半斜，闲乘小凤出彤霞。<br>　　略寻旧路过西国，因得冰园一尺瓜。<br>　　树下星沉月欲高，前溪水影湿龙毛。<br>　　洞天云冷玉花发，公子尽披双锦袍。<br>　　紫水风吹剑树寒，水边年少下红鸾。<br>　　未知百一穷阳数，略请先生止的看。<br>　　武皇含笑把金觥，更请霓裳一两声。<br>　　护帐宫人最年少，舞腰时挈绣裙轻。<br>　　琼树扶疏压瑞烟，玉皇朝客满花前。<br>　　东风小饮人皆醉，短尾青龙枕水眠。<br>　　彤阁钟鸣碧鹭飞，皇君催熨紫霞衣。<br>　　丹房玉女心慵甚，贪看投壶不肯归。<br>　　昆仑山上自鸡啼，羽客争升碧玉梯。<br>　　因驾五龙看较艺，白鸾功用不如妻。<br>　　沙野先生闭玉虚，焚香夜写紫微书。<br>　　供承童子闲无事，教剉琼花喂白驴。<br>　　云陇琼花满地香，碧沙红水遍朱堂。<br>　　外人欲压长生籍，拜请飞琼报玉皇。<br>　　玉洞长春风景鲜，丈人私宴就芝田。<br>　　笙歌暂向花间尽，便是人间一万年。<br>　　青童传语便须回，报道麻姑玉蕊开。<br>　　沧海成尘等闲事，且乘龙鹤看花来。<br>　　绛树彤云户半开，守花童子怪人来。<br>　　青牛卧地吃琼草，知道先生朝未回。<br>　　石洞沙溪二十年，向明杭日夜朝天。<br>　　白矾烟尽水银冷，不觉小龙床下眠。<br>　　紫微深锁敞丹轩，太帝亲谈不死门。<br>　　从此百寮俱拜后，走龙鞭虎下昆仑。<br>　　云衫玉带好威仪，三洞真人入奏时。<br>　　频着金鞭打龙角，为嗔西去上天迟。<br>　　太子真娥相领行，当天合曲玉箫清。<br>　　梨花新折东风软，犹在缑山乐笑声。<br>　　洞里月明琼树风，画帘青室影朦胧。<br>　　香残酒冷玉妃睡，不觉七真归海中。<br>　　青苑红堂压瑞云，月明闲宴九阳君。<br>　　不知昨夜谁先醉，书破明霞八幅裙。<br>　　东溟两度作尘飞，一万年来会面稀。<br>　　千树梨花百壶酒，共君论饮莫论诗。<br>　　沧海令抛即未能，且缘鸾鹤立相仍。<br>　　蔡家新妇莫嫌少，领取真珠三五升。<br>　　溪影沉沙树影清，人家皆踏五音行。<br>　　可怜三十六天路，星月满空琼草青。<br>　　北斗西风吹白榆，穆公相笑夜投壶。<br>　　花前玉女来相问，赌得青龙许赎无。<br>　　九天王母皱蛾眉，惆怅无言倚桂枝。<br>　　悔不长留穆天子，任将妻妾住瑶池。<br>　　暂随凫伯纵闲游，饮鹿因过翠水头。<br>　　宫殿寂寥人不见，碧花菱角满潭秋。<br>　　新授金书八素章，玉皇教妾主扶桑。<br>　　与君一别三千岁，却厌仙家日月长。<br>　　八海风凉水影高，上卿教制赤霜袍。<br>　　蛟丝玉线难裁割，须借玉妃金剪刀。<br>　　海上风来吹杏枝，昆仑山上看花时。<br>　　红龙锦襜黄金勒，不是元君不得骑。<br>　　绛阙夫人下北方，细环清佩响丁当。<br>　　攀花笑入春风里，偷折红桃寄阮郎。
◎卷.2【又游仙诗一绝（见《唐诗纪事》）】曹唐<br>　　靖节先生几代孙，青娥曾接玉郎魂。<br>　　春风流水还无赖，偷放桃花出洞门。
◎卷.3【题武陵洞五首】曹唐<br>　　此生终使此身闲，不是春时且要还。<br>　　寄语桃花与流水，莫辞相送到人间。<br>　　溪口回舟日已昏，却听鸡犬隔前村。<br>　　殷勤重与秦人别，莫使桃花闭洞门。<br>　　却恐重来路不通，殷勤回首谢春风。<br>　　白鸡黄犬不将去，且寄桃花深洞中。<br>　　桃花夹岸杳何之，花满春山水去迟。<br>　　三宿武陵溪上月，始知人世有秦时。<br>　　渡水傍山寻绝壁，白云飞处洞天开。<br>　　仙人来往无行迹，石径春风长绿苔。
◎卷.4【句】曹唐<br>　　斩蛟青海上，射虎黑山头。（见《纪事》）。<br>　　箫声欲尽月色苦，依旧汉家宫树秋。<br>　　一曲哀歌茂陵道，汉家天子葬秋风。<br>　　谁知汉武无仙骨，满灶黄金成白烟。（见张为《主客图》）<br>第六百四十二卷
◎卷.1【圣政纪颂】来鹄<br>　　三皇不书，五帝不纪。有圣有神，风销日已。何教何师，<br>　　生来死止。无典无法，顽肩奡比。三皇实作，五帝实治。<br>　　成天造地，不昏不圯。言得非排，文得圣齿。表表如见者，<br>　　莫若乎史。是知朴绳休结，正简斯若。君诰臣箴，<br>　　觚编毫络。前书后经，规善鉴恶。国之大章，如何寝略。<br>　　呜呼！贞观多吁，永徽多俞。廷日发论，殿日发谟。<br>　　牙孽不作，鸟鼠不除。论出不盖，谟行不纡。楹然史臣，<br>　　蛇然史裾。瞠瞠而视，逶逶而窭。翘笔当面，决防纳污。<br>　　不梏尔智，不息我愚。执言直注，史文直敷。<br>　　故得粲粲朝典，落落廷謇。圣牍既多，尧风不浅。<br>　　颂编坦轴，君出臣显。若俨见旒，若俯见冕。无闲殿旷廷，<br>　　无尸安素宴。三皇不亡，五帝不翦。太宗得之，史焉斯展。<br>　　暨乎后相图身，天子专问。我独以言，史不得近。<br>　　丘明见嫌，倚相在摈。秉笔如今，随班不进。班退史归，<br>　　惘然畴依。奏问莫睹，嘉谟固稀。取彼诰命，禄为国肥。<br>　　炯哉时皇，言必成章。德宣五帝，道奥三皇。如何翌臣，<br>　　嚵肉嗜fI。觜距磨抉，楅衡拘长。控截僚位，占护阳光。<br>　　垣私藩已，远史廋唐。俾德音嘉访，默缩暗亡。咽典噤法，<br>　　盖圣笼昌。曷以致此，史文不张。后必非笑，将来否臧。<br>　　谓乎殿空扆逸，朝懵廷荒。不知奸蔽，文失汪洋。<br>　　有贞观业，有永徽纲。亦匿匪见，亦寝匪彰。赖有后臣，<br>　　斯言不佞。伊尹真心，太甲须圣。事既可书，史何不命。<br>　　乃具前欺，大陈不敬。曰逐史之喻，请以物并。<br>　　且十夫树杨，一夫欲竞。栽既未牢，摒岂能盛！帝业似栽，<br>　　逐史似摒。穆宗怃然，若疚若bM。昔何臣斯，隐我祖正。<br>　　不传亲问，不写密诤。孰示来朝，以光神政。<br>　　由是天呼震吸，征奔召急。史题笔来，叱廷而入。<br>　　端耳抗目，不撝不挹。獬豸侧头，螭虬摆湿。握管绝怡，<br>　　当殿而立。君也尽问，臣也倒诚。磊磊其事，镗镗其声。<br>　　大何不显，细何不明。语未绝绪，史已录成。谓之何书，<br>　　以政纪名。伊纪清芳，可昭典坟。古师官鸟，昔圣官云。<br>　　方之我后，录里书分。录有君法，书有君文。君法君文，<br>　　在圣政纪云。殿无闲时，廷无旷日。云诹波访，倦编刓笔。<br>　　君劬臣劳，上讨下述。惟勤惟明，在圣政纪出。至德何比，<br>　　至教焉如？孰窥孰测，外夷内储。谓君有道乎，臣有谟欤？<br>　　有道有谟，在圣政纪书。一体列秩，同力翼戴。祈福去邪，<br>　　绝防无碍。国章可披，唐文可爱。善咨不偷，嘉论不盖。<br>　　不偷不盖，在圣政纪载。谅夫！总斯不朽，可悬魏阙。<br>　　愚得是言，非讪非伐。实谓医臣浑沌，开君日月。<br>　　妖物雰死，天文光发。惟我之有颂兮，奚斯跃而董狐蹶。
◎卷.2【宛陵送李明府罢任归江州】来鹄<br>　　菊花村晚雁来天，共把离觞向水边。官满便寻垂钓侣，<br>　　家贫已用卖琴钱。浪生湓浦千层雪，云起炉峰一炷烟。<br>　　倘见吾乡旧知己，为言憔悴过年年。
◎卷.3【清明日与友人游玉粒塘庄】来鹄<br>　　几宿春山逐陆郎，清明时节好烟光。归穿细荇船头滑，<br>　　醉踏残花屐齿香。风急岭云飘迥野，雨馀田水落方塘。<br>　　不堪吟罢东回首，满耳蛙声正夕阳。
◎卷.4【寒食山馆书情】来鹄<br>　　独把一杯山馆中，每经时节恨飘蓬。侵阶草色连朝雨，<br>　　满地梨花昨夜风。蜀魄啼来春寂寞，楚魂吟后月朦胧。<br>　　分明记得还家梦，徐孺宅前湖水东。
◎卷.5【病起】来鹄<br>　　春初一卧到秋深，不见红芳与绿阴。窗下展书难久读，<br>　　池边扶杖欲闲吟。藕穿平地生荷叶，笋过东家作竹林。<br>　　在舍浑如远乡客，诗僧酒伴镇相寻。
◎卷.6【鄂渚除夜书怀】来鹄<br>　　鹦鹉洲头夜泊船，此时形影共凄然。难归故国干戈后，<br>　　欲告何人雨雪天。箸拨冷灰书闷字，枕陪寒席带愁眠。<br>　　自嗟落魄无成事，明日春风又一年。
◎卷.7【鄂渚清明日与乡友登头陀山】来鹄<br>　　冷酒一杯相劝频，异乡相遇转相亲。落花风里数声笛，<br>　　芳草烟中无限人。都大此时深怅望，岂堪高处更逡巡。<br>　　思量费子真仙子，不作头陀山下尘。
◎卷.8【蚕妇】来鹄<br>　　晓夕采桑多苦辛，好花时节不闲身。<br>　　若教解爱繁华事，冻杀黄金屋里人。
◎卷.9【题庐山双剑峰】来鹄<br>　　倚天双剑古今闲，三尺高于四面山。<br>　　若使火云烧得动，始应农器满人间。
◎卷.10【云】来鹄<br>　　千形万象竟还空，映水藏山片复重。<br>　　无限旱苗枯欲尽，悠悠闲处作奇峰。
◎卷.11【金钱花】来鹄<br>　　也无棱郭也无神，露洗还同铸出新。<br>　　青帝若教花里用，牡丹应是得钱人。
◎卷.12【晓鸡】来鹄<br>　　黯黯严城罢鼓鼙，数声相续出寒栖。<br>　　不嫌惊破纱窗梦，却怕为妖半夜啼。
◎卷.13【山中避难作】来鹄<br>　　山头烽火水边营，鬼哭人悲夜夜声。<br>　　唯有碧天无一事，日还西下月还明。
◎卷.14【早春】来鹄<br>　　新历才将半纸开，小庭犹聚爆竿灰。<br>　　偏憎杨柳难钤辖，又惹东风意绪来。
◎卷.15【鹭鸶】来鹄<br>　　袅丝翘足傍澄澜，消尽年光伫思间。<br>　　若使见鱼无羡意，向人姿态更应闲。
◎卷.16【子规】来鹄<br>　　雨恨花愁同此冤，啼时闻处正春繁。<br>　　千声万血谁哀尔，争得如花笑不言。
◎卷.17【新安官舍闲坐】来鹄<br>　　寂寞空阶草乱生，簟凉风动若为情。<br>　　不知独坐闲多少，看得蜘蛛结网成。
◎卷.18【除夜】来鹄<br>　　事关休戚已成空，万里相思一夜中。<br>　　愁到晓鸡声绝后，又将憔悴见春风。
◎卷.19【游鱼】来鹄<br>　　弄萍隈荇思夷犹，掉尾扬鬐逐慢流。<br>　　应怕碧岩岩下水，浮藤如线月如钩。
◎卷.20【鹦鹉】来鹄<br>　　色白还应及雪衣，嘴红毛绿语仍奇。<br>　　年年锁在金笼里，何似陇山闲处飞。
◎卷.21【偶题二首】来鹄<br>　　近来灵鹊语何疏，独凭栏干恨有殊。<br>　　一夜绿荷霜剪破，赚他秋雨不成珠。<br>　　水边箕踞静书空，欲解愁肠酒不浓。<br>　　可惜青天好雷雹，只能驱趁懒蛟龙。
◎卷.22【惜花】来鹄<br>　　东风渐急夕阳斜，一树夭桃数日花。<br>　　为惜红芳今夜里，不知和月落谁家。
◎卷.23【洞庭隐】来鹄<br>　　高卧洞庭三十春，芰荷香里独垂纶。<br>　　莫嫌无事闲销日，有事始怜无事人。
◎卷.24【古剑池】来鹄<br>　　秋水莲花三四枝，我来慷慨步迟迟。<br>　　不决浮云斩邪佞，直成龙去欲何为。
◎卷.25【梅花】来鹄<br>　　枝枝倚槛照池冰，粉薄香残恨不胜。<br>　　占得早芳何所利，与他霜雪助威棱。
◎卷.26【闻蝉】来鹄<br>　　绿槐阴里一声新，雾薄风轻力未匀。<br>　　莫道闻时总惆怅，有愁人有不愁人。
◎卷.27【卖花谣】来鹄<br>　　紫艳红苞价不同，匝街罗列起香风。<br>　　无言无语呈颜色，知落谁家池馆中。
◎卷.28【子规】来鹄<br>　　月落空山闻数声，此时孤馆酒初醒。<br>　　投人语若似伊泪，口畔血流应始听。
◎卷.29【句】来鹄<br>　　回眸绿水波初起，合掌白莲花未开。（观忏会夫人，<br>　　见《墨庄漫录》）<br>第六百四十三卷
◎卷.1【菊】李山甫<br>　　篱下霜前偶得存，忍教迟晚避兰荪。也销造化无多力，<br>　　未受阳和一点恩。栽处不容依玉砌，要时还许上金尊。<br>　　陶潜殁后谁知己，露滴幽丛见泪痕。
◎卷.2【风】李山甫<br>　　喜怒寒暄直不匀，终无形状始无因。能将尘土平欺客，<br>　　爱把波澜枉陷人。飘乐递香随日在，绽花开柳逐年新。<br>　　深知造化由君力，试为吹嘘借与春。
◎卷.3【月】李山甫<br>　　狡兔顽蟾死复生，度云经汉澹还明。夜长虽耐对君坐，<br>　　年少不禁随尔行。玉桂影摇乌鹊动，金波寒注鬼神惊。<br>　　人间半被虚抛掷，唯向孤吟客有情。
◎卷.4【秋】李山甫<br>　　傍雨依风冷渐匀，更凭青女事精神。来时将得几多雁，<br>　　到处愁他无限人。能被绿杨深懊恼，谩偎黄菊送殷勤。<br>　　邹家不用偏吹律，到底荣枯也自均。
◎卷.5【松】李山甫<br>　　地耸苍龙势抱云，天教青共众材分。孤标百尺雪中见，<br>　　长啸一声风里闻。桃李傍他真是佞，藤萝攀尔亦非群。<br>　　平生相爱应相识，谁道修篁胜此君。
◎卷.6【读汉史】李山甫<br>　　四百年间反覆寻，汉家兴替好沾襟。每逢奸诈须挼手，<br>　　真遇英雄始醒心。王莽弄来曾半破，曹公将去便平沈。<br>　　当时虚受君恩者，谩向青编作鬼林。
◎卷.7【上元怀古二首】李山甫<br>　　南朝天子爱风流，尽守江山不到头。总是战争收拾得，<br>　　却因歌舞破除休。尧行道德终无敌，秦把金汤可自由。<br>　　试问繁华何处有，雨苔烟草古城秋。<br>　　争帝图王德尽衰，骤兴驰霸亦何为。君臣都是一场笑，<br>　　家国共成千载悲。排岸远樯森似槊，落波残照赫如旗。<br>　　今朝城上难回首，不见楼船索战时。
◎卷.8【隋堤柳】李山甫<br>　　曾傍龙舟拂翠华，至今凝恨倚天涯。但经春色还秋色，<br>　　不觉杨家是李家。背日古阴从北朽，逐波疏影向南斜。<br>　　年年只有晴风便，遥为雷塘送雪花。
◎卷.9【蒲关西道中作】李山甫<br>　　国东王气凝蒲关，楼台帖出晴空间。紫烟横捧大舜庙，<br>　　黄河直打中条山。地锁咽喉千古壮，风传歌吹万家闲。<br>　　来来去去身依旧，未及潘年鬓已斑。
◎卷.10【送李秀才入军】李山甫<br>　　弱柳贞松一地栽，不因霜霰自难媒。书生只是平时物，<br>　　男子争无乱世才。铁马已随红旆去，同人犹著白衣来。<br>　　到头功业须如此，莫为初心首重回。
◎卷.11【送蕲州裴员外】李山甫<br>　　正作南宫第一人，暂随霓旆怆离群。晓从阙下辞天子，<br>　　春向江头待使君。五马尚迷青琐路，双鱼犹惹翠兰芬。<br>　　明朝无路寻归处，禁树参差隔紫云。
◎卷.12【代孔明哭先主】李山甫<br>　　忆昔南阳顾草庐，便乘雷电捧乘舆。酌量诸夏须平取，<br>　　期刻群雄待遍锄。南面未能成帝业，西陵那忍送宫车。<br>　　九疑山下频惆怅，曾许微臣水共鱼。
◎卷.13【送职方王郎中吏部刘员外自太原郑相公幕继奉征书归省署】李山甫<br>　　双凤衔书次第飞，玉皇催促列仙归。云开日月临青琐，<br>　　风卷烟霞上紫微。莲影一时空俭府，兰香同处扑尧衣。<br>　　此生长扫朱门者，每向人间梦粉闱。
◎卷.14【寒食二首】李山甫<br>　　柳带东风一向斜，春阴澹澹蔽人家。有时三点两点雨，<br>　　到处十枝五枝花。万井楼台疑绣画，九原珠翠似烟霞。<br>　　年年今日谁相问，独卧长安泣岁华。<br>　　风烟放荡花披猖，秋千女儿飞短墙。绣袍驰马拾遗翠，<br>　　锦袖斗鸡喧广场。天地气和融霁色，池台日暖烧春光。<br>　　自怜尘土无他事，空脱荷衣泥醉乡。
◎卷.15【又代孔明哭先主】李山甫<br>　　鲸鬣翻腾四海波，始将天意用干戈。尽驱神鬼随鞭策，<br>　　全罩英雄入网罗。提剑尚残吴郡国，垂衣犹欠魏山河。<br>　　鼎湖无路追仙驾，空使群臣泣血多。
◎卷.16【贫女】李山甫<br>　　平生不识绣衣裳，闲把荆钗亦自伤。镜里只应谙素貌，<br>　　人间多自信红妆。当年未嫁还忧老，终日求媒即道狂。<br>　　两意定知无说处，暗垂珠泪湿蚕筐。
◎卷.17【寓怀】李山甫<br>　　万古交驰一片尘，思量名利孰如身。长疑好事皆虚事，<br>　　却恐闲人是贵人。老逐少来终不放，辱随荣后直须匀。<br>　　劝君不用夸头角，梦里输赢总未真。
◎卷.18【蜀中寓怀】李山甫<br>　　千里烟霞锦水头，五丁开得也风流。春装宝阙重重树，<br>　　日照仙州万万楼。蛙似公孙虽不守，龙如诸葛亦须休。<br>　　此中无限英雄鬼，应对江山各自羞。
◎卷.19【下第卧疾卢员外召游曲江】李山甫<br>　　眼前何事不伤神，忍向江头更弄春。桂树既能欺贱子，<br>　　杏花争肯采闲人。麻衣未掉浑身雪，皂盖难遮满面尘。<br>　　珍重列星相借问，嵇康慵病也天真。
◎卷.20【司天台】李山甫<br>　　拂云朱槛捧昭回，静对铜浑水镜开。太史只知频奏瑞，<br>　　苍生无计可防灾。景公进德星曾退，汉帝推诚日为回。<br>　　何事旷官全不语，好天良月锁高台。
◎卷.21【落花】李山甫<br>　　落拓东风不藉春，吹开吹谢两何因。当时曾见笑筵主，<br>　　今日自为行路尘。颜色却还天上女，馨香留与世间人。<br>　　明年寒食重相见，零泪无端又满巾。
◎卷.22【赴举别所知】李山甫<br>　　腰剑囊书出户迟，壮心奇命两相疑。麻衣尽举一双手，<br>　　桂树只生三两枝。黄祖不怜鹦鹉客，志公偏赏麒麟儿。<br>　　叔牙忧我应相痛，回首天涯寄所思。
◎卷.23【贺邢州卢员外】李山甫<br>　　紫泥飞诏下金銮，列象分明世仰观。北省谏书藏旧草，<br>　　南宫郎署握新兰。春归凤沼恩波暖，晓入鸳行瑞气寒。<br>　　偏是此生栖息者，满衣零泪一时干。
◎卷.24【方干隐居】李山甫<br>　　咬咬嘎嘎水禽声，露洗松阴满院清。溪畔印沙多鹤迹，<br>　　槛前题竹有僧名。问人远岫千重意，对客闲云一片情。<br>　　早晚尘埃得休去，且将书剑事先生。
◎卷.25【早春微雨】李山甫<br>　　怪来莺蝶似凝愁，不觉看花暂湿头。疏影未藏千里树，<br>　　远阴微翳万家楼。青罗舞袖纷纷转，红脸啼珠旋旋收。<br>　　岁旱且须教济物，为霖何事爱风流。
◎卷.26【谒翰林刘学士不遇】李山甫<br>　　梦绕清华宴地深，洞宫横锁晓沈沈。鹏飞碧海终难见，<br>　　鹤入青霄岂易寻。六尺羁魂迷定止，两行愁血谢知音。<br>　　平生只耻凌风翼，随得鸣珂上禁林。
◎卷.27【答刘书记见赠】李山甫<br>　　吟近秋光思不穷，酷探骚雅愧无功。茫然心苦千篇拙，<br>　　暝坐神凝万象空。月上开襟当北户，竹边回首揖西风。<br>　　知音频有新诗赠，白雪纷纷落郢中。
◎卷.28【贺友人及第】李山甫<br>　　得水蛟龙失水鱼，此心相对两何如。敢辞今日须行卷，<br>　　犹喜他年待荐书。松桂也应情未改，萍蓬争奈迹还疏。<br>　　春风不见寻花伴，遥向青云泥子虚。
◎卷.29【雨后过华岳庙】李山甫<br>　　华山黑影霄崔嵬，金天□□门未开。雨淋鬼火灭不灭，<br>　　风送神香来不来。墙外素钱飘似雪，殿前阴柏吼如雷。<br>　　知君暗宰人间事，休把苍生梦里裁。
◎卷.30【赠弹琴李处士】李山甫<br>　　情知此事少知音，自是先生枉用心。世上几时曾好古，<br>　　人前何必更沾襟。致身不似笙竽巧，悦耳宁如郑卫淫。<br>　　三尺焦桐七条线，子期师旷两沈沈。
◎卷.31【刘员外寄移菊】李山甫<br>　　秋来缘树复缘墙，怕共平芜一例荒。颜色不能随地变，<br>　　风流唯解逐人香。烟含细叶交加碧，露拆寒英次第黄。<br>　　深谢栽培与知赏，但惭终岁待重阳。
◎卷.32【南山】李山甫<br>　　钝碧顽青几万秋，直无天地始应休。莫嫌尘土佯遮面，<br>　　能向楼台强出头。霁色陡添千尺翠，夕阳闲放一堆愁。<br>　　假饶不是神仙骨，终抱琴书向此游。
◎卷.33【山中览刘书记新诗】李山甫<br>　　记室新诗相寄我，蔼然清绝更无过。溪风满袖吹骚雅，<br>　　岩瀑无时滴薜萝。云外山高寒色重，雪中松苦夜声多。<br>　　静酬嘉唱对幽景，苍鹤羸栖古木柯。
◎卷.34【早秋山中作】李山甫<br>　　荣枯无路入千峰，肥遁谁谐此志同。司寇亦曾遭鲁黜，<br>　　步兵何事哭途穷。桧松瘦健滴秋露，户牖虚明生晚风。<br>　　山思更清人影绝，陇云飞入草堂中。
◎卷.35【赋得寒月寄齐已】李山甫<br>　　松下清风吹我襟，上方钟磬夜沈沈。已知庐岳尘埃绝，<br>　　更忆寒山雪月深。高谢万缘消祖意，朗吟千首亦师心。<br>　　岂知名出遍诸夏，石上栖禅竹影侵。
◎卷.36【曲江二首】李山甫<br>　　南山低对紫云楼，翠影红阴瑞气浮。一种是春长富贵，<br>　　大都为水也风流。争攀柳带千千手，间插花枝万万头。<br>　　独向江边最惆怅，满衣尘土避王侯。<br>　　江色沈天万草齐，暖烟晴霭自相迷。蜂怜杏蕊细香落，<br>　　莺坠柳条浓翠低。千队国娥轻似雪，一群公子醉如泥。<br>　　斜阳怪得长安动，陌上分飞万马蹄。
◎卷.37【迁居清溪和刘书记见示】李山甫<br>　　担锡归来竹绕溪，过津曾笑鲁儒迷。端居味道尘劳息，<br>　　扣寂眠云心境齐。还似村家无宠禄，时将邻叟话幽栖。<br>　　山衣毳烂唯添野，石井源清不贮泥。祖意岂从年腊得，<br>　　松枝肯为雪霜低。晚天吟望秋光重，雨阵横空蔽断霓。
◎卷.38【阴地关崇徽公主手迹】李山甫<br>　　一拓纤痕更不收，翠微苍藓几经秋。谁陈帝子和番策，<br>　　我是男儿为国羞。寒雨洗来香已尽，澹烟笼著恨长留。<br>　　可怜汾水知人意，旁与吞声未忍休。
◎卷.39【题李员外厅】李山甫<br>　　石砌蛩吟响，草堂人语稀。道孤思绝唱，年长渐知非。<br>　　名利终成患，烟霞亦可依。高丘松盖古，闲地药苗肥。<br>　　猿鸟啼嘉景，牛羊傍晚晖。幽栖还自得，清啸坐忘机。<br>　　爱彼人深处，白云相伴归。
◎卷.40【山中寄梁判官】李山甫<br>　　归卧东林计偶谐，柴门深向翠微开。更无尘事心头起，<br>　　还有诗情象外来。康乐公应频结社，寒山子亦患多才。<br>　　星郎雅是道中侣，六艺拘牵在隗台。
◎卷.41【禅林寺作寄刘书记】李山甫<br>　　坐近松风骨自寒，茅斋直拶白雪边。玄关不闭何人到，<br>　　此事谁论在佛先。天竺老师留一句，曹溪行者答全篇。<br>　　今朝林下忘言说，强把新诗寄谪仙。
◎卷.42【山中病后作】李山甫<br>　　卧病厌厌三伏尽，商飙初自水边来。高峰枯槁骨偏峭，<br>　　野树扶疏叶未摧。时序追牵从鬓改，蝉声酸急是谁催。<br>　　云门不闭全无事，心外沈然一聚灰。
◎卷.43【寄卫别驾】李山甫<br>　　晓屐归来岳寺深，尝思道侣会东林。昏沈天竺看经眼，<br>　　萧索净名老病心。云盖数重横陇首，苔花千点遍松阴。<br>　　知君超达悟空旨，三径闲行抱素琴。
◎卷.44【遣怀】李山甫<br>　　长松埋涧底，郁郁未出原。孤云飞陇首，高洁不可攀。<br>　　古道贵拙直，时事不足言。莫饮盗泉水，无为天下先。<br>　　智者与愚者，尽归北邙山。唯有东流水，年光不暂闲。
◎卷.45【酬刘书记一二知己见寄】李山甫<br>　　见说金台客，相逢只论诗。坐来残暑退，吟许野僧知。<br>　　自喜幽栖僻，唯惭道义亏。身闲偏好古，句冷不求奇。<br>　　晦迹全无累，安贫自得宜。同人终念我，莲社有归期。
◎卷.46【山中依韵答刘书记见赠】李山甫<br>　　幽居少人事，三径草不开。隐几虚室静，闲云入坐来。<br>　　至道非内外，讵言才不才。宝月当秋空，高洁无纤埃。<br>　　心灭百虑减，诗成万象回。亦有吾庐在，寂寞旧山隈。<br>　　从容未归去，满地生青苔。谢公寄我诗，清奇不可陪。<br>　　白雪飞不尽，碧云欲成堆。惊风出地户，虩虩似震雷。<br>　　吟哦山岳动，令人心胆摧。思君览章句，还复如望梅。<br>　　慷慨追古意，旷望登高台。何当陶渊明，远师劝倾杯。<br>　　流年将老来，华发自相催。野寺连屏障，左右相裴回。
◎卷.47【山中答刘书记寓怀】李山甫<br>　　贵门多冠冕，日与荣辱并。山中有独夫，笑傲出衰盛。<br>　　正直任天真，鬼神亦相敬。之子贲丘园，户牖松萝映。<br>　　骨将槁木齐，心同止水净。笔头指金波，座上横玉柄。<br>　　芙蓉出秋渚，绣段流清咏。高古不称时，沈默岂相竞。<br>　　穷搜万籁息，危坐千峰静。林僧继嘉唱，风前亦为幸。
◎卷.48【项羽庙】李山甫<br>　　为虏为王尽偶然，有何羞见汉江船。<br>　　停分天下犹嫌少，可要行人赠纸钱。
◎卷.49【春日商山道中作】李山甫<br>　　一径春光里，扬鞭入翠微。风来花落帽，云过雨沾衣。<br>　　谷鸟衔枝去，巴人负笈归。残阳更惆怅，前路客亭稀。
◎卷.50【古石砚】李山甫<br>　　追琢他山石，方圆一勺深。抱真唯守墨，求用每虚心。<br>　　波浪因文起，尘埃为废侵。凭君更研究，何啻直千金。
◎卷.51【惜花】李山甫<br>　　未会春风意，开君又落君。一年今烂漫，几日便缤纷。<br>　　别艳那堪赏，馀香不忍闻。尊前恨无语，应解作朝云。
◎卷.52【别杨秀才】李山甫<br>　　因乱与君别，相逢悲且惊。开襟魂自慰，拭泪眼空明。<br>　　故国已无业，旧交多不生。如何又分袂，难话别离情。
◎卷.53【自叹拙】李山甫<br>　　自怜心计拙，欲语更悲辛。世乱僮欺主，年衰鬼弄人。<br>　　镜中颜欲老，江上业长贫。不是刘公乐，何由变此身。
◎卷.54【乱后途中】李山甫<br>　　乱离寻故园，朝市不如村。恸哭翻无泪，颠狂觉少魂。<br>　　诸侯贪割据，群盗恣并吞。为问登坛者，何年答汉恩。
◎卷.55【燕】李山甫<br>　　每岁同辛苦，看人似有情。乱飞春得意，幽语夜闻声。<br>　　整羽庄姜恨，回身汉后轻。豪家足金弹，不用污雕楹。
◎卷.56【题慈云寺僧院】李山甫<br>　　帝城深处寺，楼殿压秋江。红叶去寒树，碧峰来晓窗。<br>　　烟霞生净土，苔藓上高幢。欲问吾师语，心猿不肯降。
◎卷.57【闻子规】李山甫<br>　　冤禽名杜宇，此事更难知。昔帝一时恨，后人千古悲。<br>　　断肠思故国，啼血溅芳枝。况是天涯客，那堪□□眉。
◎卷.58【送刘将军入关讨贼】李山甫<br>　　世人多恃武，何者是真雄。欲灭黄巾贼，须凭黑槊公。<br>　　指星忧国计，望气识天风。明日凌云上，期君第一功。
◎卷.59【陪郑先辈华山罗谷访张隐者】李山甫<br>　　白云闲洞口，飞盖入岚光。好鸟共人语，异花迎客香。<br>　　谷风闻鼓吹，苔石见文章。不是陪仙侣，无因访阮郎。
◎卷.60【兵后寻边三首】李山甫<br>　　千里烟沙尽日昏，战馀烧罢闭重门。新成剑戟皆农器，<br>　　旧著衣裳尽血痕。卷地朔风吹白骨，柱天青气泣幽魂。<br>　　自怜长策无人问，羞戴儒冠傍塞垣。<br>　　旗头指处见黄埃，万马横驰鹘翅回。剑戟远腥凝血在，<br>　　山河先暗阵云来。角声恶杀悲于哭，鼓势争强怒若雷。<br>　　日暮却登寒垒望，饱鸱清啸伏尸堆。<br>　　风怒边沙迸铁衣，胡儿胡马正骄肥。将军对阵谁教入，<br>　　战士辞营不道归。新血溅红黏蔓草，旧骸堆白映寒晖。<br>　　胸中纵有销兵术，欲向何门说是非。
◎卷.61【沧浪峡】李山甫<br>　　走毂飞蹄过此傍，几人留意问沧浪。<br>　　烟波莫笑趋名客，为爱朝宗日夜忙。
◎卷.62【公子家二首】李山甫<br>　　曾是皇家几世侯，入云高第照神州。柳遮门户横金锁，<br>　　花拥弦歌咽画楼。锦袖妒姬争巧笑，玉衔骄马索闲游。<br>　　麻衣酷献平生业，醉倚春风不点头。<br>　　柳底花阴压露尘，醉烟轻罩一团春。鸳鸯占水能嗔客，<br>　　鹦鹉嫌笼解骂人。騕褭似龙随日换，轻盈如燕逐年新。<br>　　不知买尽长安笑，活得苍生几户贫。
◎卷.63【山下残夏偶作】李山甫<br>　　等闲三伏后，独卧此高丘。残暑炎于火，林风爽带秋。<br>　　声名何要出，吟咏亦堪休。自许红尘外，云溪好漱流。
◎卷.64【夜吟】李山甫<br>　　除却闲吟外，人间事事慵。更深成一句，月冷上孤峰。<br>　　穷理多瞑目，含毫静倚松。终篇浑不寐，危坐到晨钟。
◎卷.65【代崇徽公主意】李山甫<br>　　金钗坠地鬓堆云，自别朝阳帝岂闻。<br>　　遣妾一身安社稷，不知何处用将军。
◎卷.66【下第献所知三首】李山甫<br>　　偶向江头别钓矶，等闲经岁与心违。虚教六尺受辛苦，<br>　　枉把一身忧是非。青桂本来无欠负，碧霄何处有因依。<br>　　春风不用相催促，回避花时也解归。<br>　　不识人间巧路岐，只将端拙泥神祇。与他名利本无分，<br>　　却共水云曾有期。大抵物情应莫料，近来天意也须疑。<br>　　自怜心计今如此，凭仗春醪为解颐。<br>　　十年磨镞事锋铓，始逐朱旗入战场。四海风云难际会，<br>　　一生肝胆易开张。退飞莺谷春零落，倒卓龙门路渺茫。<br>　　今日惭知也惭命，笑馀歌罢忽凄凉。
◎卷.67【寄太常王少卿】李山甫<br>　　别后西风起，新蝉坐卧闻。秋天静如水，远岫碧侵云。<br>　　雅饮纯和气，清吟冰雪文。想思重回首，梧叶下纷纷。
◎卷.68【游侠儿】李山甫<br>　　好把雄姿浑世尘，一场闲事莫因循。<br>　　荆轲只为闲言语，不与燕丹了得人。
◎卷.69【下第出春明门】李山甫<br>　　曾和秋雨驱愁入，却向春风领恨回。<br>　　深谢灞陵堤畔柳，与人头上拂尘埃。
◎卷.70【望思台】李山甫<br>　　君父昏蒙死不回，谩将平地筑高台。<br>　　九层黄土是何物，销得向前冤恨来。
◎卷.71【病中答刘书记见赠】李山甫<br>　　病来双树下，云脚上禅袍。频有琼瑶赠，空瞻雪月高。<br>　　已知捐俗态，时许话风骚。衰疾未能起，相思徒自劳。
◎卷.72【早秋山中作】李山甫<br>　　谁到山中语，雨馀风气秋。烟岚出涧底，瀑布落床头。<br>　　至道亦非远，僻诗须苦求。千峰有嘉景，拄杖独巡游。
◎卷.73【别墅】李山甫<br>　　此地可求息，开门足野情。窗明雨初歇，日落风更清。<br>　　苍藓槎根匝，碧烟水面生。玩奇心自乐，暑月听蝉声。
◎卷.74【柳十首】李山甫<br>　　灞岸江头腊雪消，东风偷软入纤条。<br>　　春来不忍登楼望，万架金丝著地娇。<br>　　受尽风霜得到春，一条条是逐年新。<br>　　寻常送别无馀事，争忍攀将过与人。<br>　　长恨阳和也世情，把香和艳与红英。<br>　　家家只是栽桃李，独自无根到处生。<br>　　只为遮楼又拂桥，被人摧折好枝条。<br>　　假饶张绪如今在，须把风流暗里销。<br>　　弱带低垂可自由，傍他门户倚他楼。<br>　　金风不解相抬举，露压烟欺直到秋。<br>　　终日堂前学画眉，几人曾道胜花枝。<br>　　试看三月春残后，门外青阴是阿谁。<br>　　也曾飞絮谢家庭，从此风流别有名。<br>　　不是向人无用处，一枝愁杀别离情。<br>　　从来只是爱花人，杨柳何曾占得春。<br>　　多向客亭门外立，与他迎送往来尘。<br>　　强扶柔态酒难醒，殢著春风别有情。<br>　　公子王孙且相伴，与君俱得几时荣。<br>　　无赖秋风斗觉寒，万条烟草一时干。<br>　　游人若要春消息，直向江头腊后看。
◎卷.75【酬刘书记见赠】李山甫<br>　　独在西峰末，怜君和气多。劳生同朽索，急景似倾波。<br>　　禅者行担锡，樵师语隔坡。旱□生赤藓，古木架青萝。<br>　　石涧新蝉脱，茅檐旧燕窠。篇章蒙见许，松月好相过。<br>　　思苦通真理，吟清合大和。□□□□□，风起送渔歌。
◎卷.76【赠徐三十（一本作酬刘书记见赠第二首）】李山甫<br>　　春满南宫白日长，夜来新值锦衣郎。朱排六相助神耸，<br>　　玉衬一厅侵骨凉。砌竹拂袍争草色，庭花飘艳妒兰香。<br>　　从今不羡乘槎客，曾到三星列宿傍。
◎卷.77【牡丹】李山甫<br>　　邀勒春风不早开，众芳飘后上楼台。数苞仙艳火中出，<br>　　一片异香天上来。晓露精神妖欲动，暮烟情态恨成堆。<br>　　知君也解相轻薄，斜倚阑干首重回。
◎卷.78【赠宿将】李山甫<br>　　校猎燕山经几春，雕弓白羽不离身。<br>　　年来马上浑无力，望见飞鸿指似人。<br>第六百四十四卷
◎卷.1【水仙操】李咸用<br>　　大波相拍流水鸣，蓬山鸟兽多奇形。琴心不喜亦不惊，<br>　　安弦缓爪何泠泠。水仙缥缈来相迎，伯牙从此留嘉名。<br>　　峄阳散木虚且轻，重华斧下知其声。檿丝相纠成凄清，<br>　　调和引得薰风生。指底先王长养情，曲终天下称太平。<br>　　后人好事传其曲，有时声足意不足。始峨峨兮复洋洋，<br>　　但见山青兼水绿。成连入海移人情，岂是本来无嗜欲。<br>　　琴兮琴兮在自然，不在徽金将轸玉。
◎卷.2【鸡鸣曲】李咸用<br>　　海树相扶乌影翘，戴红拍翠声胶胶。鸳瓦冻危金距趫，<br>　　夸雄斗气争相高。漏残雨急风萧萧，患乱忠臣欺宝刀。<br>　　霜浓月薄星昭昭，太平才子能歌谣。山翁梦断出衡茅，<br>　　谷口雾中饥虎号，离人枕上心忉忉。
◎卷.3【西门行】李咸用<br>　　劳禽不择枝，饥虎不畏槛。君子当固穷，无为仲由滥。<br>　　尔奋空拳彼击剑，水纵长澜火飞焰。汉高偶试神蛇验，<br>　　武王龟筮惊人险。四龙或跃犹依泉，小狐勿恃冲波胆。
◎卷.4【轻薄怨】李咸用<br>　　花骢躞蹀游龙骄，连连宝节挥长鞘。凤雏麟子皆至交，<br>　　春风相逐垂杨桥。捻笙软玉开素苞，画楼闪闪红裾摇。<br>　　碧蹄偃蹇连金镳，狂情十里飞相烧。西母青禽轻飘飘，<br>　　分环破璧来往劳。黄金千镒新一宵，少年心事风中毛。<br>　　明朝何处逢娇饶，门前桃树空夭夭。
◎卷.5【长歌行】李咸用<br>　　要衣须破束，欲炙须解牛。当年不快意，徒为他人留。<br>　　百岁之约何悠悠，华发星星稀满头。峨眉螓首聊我仇，<br>　　圆红阙白令人愁。何不夕引清奏，朝登翠楼，逢花便折，<br>　　闻胜即游？鼓腕腾棍晴雷收，舞腰困褭垂杨柔。<br>　　象箸击折歌勿休，玉山未到非风流。眼前有物俱是梦，<br>　　莫将身作黄金仇。死生同域不用惧，富贵在天何足忧！
◎卷.6【巫山高】李咸用<br>　　通蜀连秦山十二，中有妖灵会人意。斗艳传情世不知，<br>　　楚王魂梦春风里。雨态云容多似是，色荒见物皆成媚。<br>　　露泫烟愁岩上花，至今犹滴相思泪。西眉南脸人中美，<br>　　或者皆闻无所利。忍听凭虚巧佞言，不求万寿翻求死。
◎卷.7【公无渡河】李咸用<br>　　有叟有叟何清狂，行搔短发提壶浆。乱流直涉神洋洋，<br>　　妻止不听追沈湘。偕老不偕死，箜篌遗凄凉。<br>　　刳松轻稳琅玕长，连呼急榜庸何妨。见溺不援能语狼，<br>　　忍听丽玉传悲伤。
◎卷.8【春雨】李咸用<br>　　大帝闲吹破冻风，青云融液流长空。天人醉引玄酒注，<br>　　倾香旋入花根土。湿尘轻舞唐唐春，神娥无迹莓苔新。<br>　　老农私与牧童论，纷纷便是仓箱本。
◎卷.9【石版歌】李咸用<br>　　云根劈裂雷斧痕，龙泉切璞青皮皴。直方挺质贞且真，<br>　　当庭卓立凝顽神。春雨流膏成立文，主人性静看长新。<br>　　明月夜来回短影，何如照冷太湖滨。
◎卷.10【春宫词】李咸用<br>　　风和气淑宫殿春，感阳体解思君恩。眼光滴滴心振振，<br>　　重瞳不转忧生民。女当为妾男当臣，男力百岁在，<br>　　女色片时新。用不用，唯一人。敢放天宠私微身，<br>　　六宫万国教谁宾？
◎卷.11【富贵曲】李咸用<br>　　画藻雕山金碧彩，鸳鸯叠翠眠晴霭。编珠影里醉春庭，<br>　　团红片下攒歌黛。革咽丝烦欢不改，缴绛垂缇忽如晦。<br>　　活花起舞夜春来，蜡焰煌煌天日在。雪暖瑶杯凤髓融，<br>　　红拖象箸猩唇细。空中汉转星移盖，火城拥出随朝会。<br>　　车如雷兮马如龙，鬼神辟易不敢害。冠峨剑重锵环珮，<br>　　步入天门相真宰。开口长为爵禄筌，回眸便是公卿罪。<br>　　珍珠索得龙宫贫，膏腴刮下苍生背。九野干戈指著心，<br>　　威福满拳犹未快。我闻周公贵为天子弟，富有半四海，<br>　　蔑有骄奢贻后悔。红锦障收，珊瑚树碎，至今笑石崇王恺。
◎卷.12【独鹄吟】李咸用<br>　　碧玉喙长丹顶圆，亭亭危立风松间。啄萍吞鳞意已阑，<br>　　举头咫尺轻重天。黑翎白本排云烟，离群脱侣孤如仙。<br>　　披霜唳月惊婵娟，逍遥忘却还青田。鸢寒鸦晚空相喧，<br>　　时时侧耳清泠泉。
◎卷.13【煌煌京洛行】李咸用<br>　　长安近甸巡游遍，洛阳寻有黄龙见。千乘万骑如雷转，<br>　　差差清跸祥云卷。百司旧分当玉殿，太平官属无遗彦。<br>　　歌钟沸激香尘散，晨旗隐隐罗轩冕。周公旧迹生红藓，<br>　　瀍涧波光春照晚。但听嵩山万岁声，将军旗鼓何时偃。
◎卷.14【升天行】李咸用<br>　　堂堂削玉青蝇喧，寒鸦啄鼠愁飞鸾。梳玄洗白逡巡间，<br>　　兰言花笑俄衰残。盘金束紫身属官，强仁小德终无端。<br>　　不如服取长流丹，潜神却入黄庭闲。志定功成飞九关，<br>　　逍遥长揖辞人寰。空中龙驾时回旋，左云右鹤翔翩联。<br>　　双童树节当风翻，常娥倚桂开朱颜。河边牛子星郎牵，<br>　　三清宫殿浮晴烟。玉皇据案方凝然，仙官立仗森幢幡。<br>　　引余再拜归仙班，清声妙色视听安。餐和饮顺中肠宽，<br>　　虚无之乐不可言。
◎卷.15【绯桃花歌】李咸用<br>　　上帝春宫思丽绝，夭桃变态求新悦。便是花中倾国容，<br>　　牡丹露泣长门月。野树滴残龙战血，曦车碾下朝霞屑。<br>　　惆怅东风未解狂，争教此物芳菲歇。
◎卷.16【短歌行】李咸用<br>　　一樽绿酒绿于染，拍手高歌天地险。上得青云下不难，<br>　　下在黄埃上须渐。少年欢乐须及时，莫学懦夫长泣岐。<br>　　白日欲沈犹未沈，片月已来天半垂。坎鼓铿钟杀愁贼，<br>　　挼碎是非佯不识。长短高卑不可求，莫叹人生头雪色。
◎卷.17【小松歌】李咸用<br>　　幽人不喜凡草生，秋锄劚得寒青青。庭闲土瘦根脚狞，<br>　　风摇雨拂精神醒。短影月斜不满尺，清声细入鸣蛩翼。<br>　　天人戏剪苍龙髯，参差簇在瑶阶侧。金精水鬼欺不得，<br>　　长与东皇逞颜色。劲节暂因君子移，贞心不为麻中直。
◎卷.18【大雪歌】李咸用<br>　　同云惨惨如天怒，寒龙振鬣飞乾雨。玉圃花飘朵不匀，<br>　　银河风急惊砂度。谢客凭轩吟未住，望中顿失纵横路。<br>　　应是羲和倦晓昏，暂反元元归太素。归太素，<br>　　不知归得人心否？
◎卷.19【塘上行】李咸用<br>　　横塘日澹秋云隔，浪织轻飔罗幂幂。红绡撇水荡舟人，<br>　　画桡掺掺柔荑白。鲤鱼虚掷无消息，花老莲疏愁未摘。<br>　　却把金钗打绿荷，懊恼露珠穿不得。
◎卷.20【寓意】李咸用<br>　　直道荆棘生，斜径红尘起。苍苍杳无言，麒麟回瑞趾。<br>　　东风如未来，飞雪终不已。不知姜子牙，何处钓流水。
◎卷.21【剑喻】李咸用<br>　　黯黯秋水寒，至刚非可缺。风胡不出来，摄履人相蔑。<br>　　纵挺倚天形，谁是躬提挈。愿将百炼身，助我王臣节。
◎卷.22【苍颉台】李咸用<br>　　先贤忧民诈，观迹成纲纪。自有书契来，争及结绳理。
◎卷.23【荆山】李咸用<br>　　良工指君疑，真玉却非玉。寄言怀宝人，不须伤手足。
◎卷.24【自君之出矣】李咸用<br>　　自君之出矣，鸾镜空尘生。思君如明月，明月逐君行。
◎卷.25【妾薄命】李咸用<br>　　妾命何太薄，不及宫中水。时时对天颜，声声入君耳。
◎卷.26【君子行】李咸用<br>　　君子慎所履，小人多所疑。尼甫至圣贤，犹为匡所縻。
◎卷.27【铜雀台】李咸用<br>　　但见西陵惨明月，女妓无因更相悦。<br>　　有虞曾不有遗言，滴尽湘妃眼中血。
◎卷.28【婕妤怨】李咸用<br>　　莫恃芙蓉开满面，更有身轻似飞燕。<br>　　不得团圆长近君，珪月鈋时泣秋扇。
◎卷.29【悲哉行】李咸用<br>　　云色阴沈弄秋气，危叶高枝恨深翠。<br>　　用却春风力几多，微霜逼迫何容易。
◎卷.30【携手曲】李咸用<br>　　携手春复春，未尝渐离别。夭夭风前花，纤纤日中雪。<br>　　不敢怨于天，唯惊添岁月。不敢怨于君，只怕芳菲歇。<br>　　芳菲若长然，君恩应不绝。
◎卷.31【空城雀】李咸用<br>　　啾啾空城雀，一啄数跳跃。宁寻覆辙馀，岂比巢危幕。<br>　　茫茫九万鹏，百雉且为乐。
◎卷.32【放歌行】李咸用<br>　　蠢蠢荼蓼虫，薨薨避葵荠。悠悠狷者心，寂寂厌清世。<br>　　如何不食甘，命合苦其噬。如何不趣时，分合辱其体。<br>　　至哉先哲言，于物不凝滞。
◎卷.33【猛虎行】李咸用<br>　　猛虎不怯敌，烈士无虚言。怯敌辱其班，虚言负其恩。<br>　　爪牙欺白刃，果敢无前阵。须知易水歌，至死无悔吝。
◎卷.34【陇头行】李咸用<br>　　行人何彷徨，陇头水呜咽。寒沙战鬼愁，白骨风霜切。<br>　　薄日朦胧秋，怨气阴云结。杀成边将名，名著生灵灭。
◎卷.35【关山月】李咸用<br>　　离离天际云，皎皎关山月。羌笛一声来，白尽征人发。<br>　　嘹唳孤鸿高，萧索悲风发。雪压塞尘清，雕落沙场阔。<br>　　何当胡无人，荷戈朝凤阙。
◎卷.36【览友生古风】李咸用<br>　　伯牙鸣玉琴，幽音随指发。不是钟期听，俗耳安能别。<br>　　高山闲巍峨，流水声呜咽。一卷冰雪言，清泠冷心骨。<br>　　分明古雅声，讽谕成凄切。皴bq老松根，晃朗骊龙窟。<br>　　荆璞且深藏，珉石方如雪。金多丑女妍，木朽良工拙。<br>　　奸宄欺雷霆，魑魅嫌日月。蝶迷桃李香，鲋惘江湖阔。<br>　　不寐孤灯前，舒卷忘饥渴。
◎卷.37【题友生丛竹】李咸用<br>　　菊华寒露浓，兰愁晓霜重。指佞不长生，蒲萐今无种。<br>　　安如植丛篁，他年待栖凤。大则化龙骑，小可钓璜用。<br>　　留烟伴独醒，回阴冷闲梦。何妨积雪凌，但为清风动。<br>　　乃知子猷心，不与常人共。
◎卷.38【石版】李咸用<br>　　高人好自然，移得它山碧。不磨如版平，大巧非因力。<br>　　古藓小青钱，尘中看野色。冷倚砌花春，静伴疏篁直。<br>　　山僧若转头，如逢旧相识。
◎卷.39【江南曲】李咸用<br>　　江南四月薰风低，江南女儿芳步齐。晚云接水共渺瀰，<br>　　远沙叠草空萋萋。白苎不堪论古意，数花犹可醉前溪。<br>　　孤舟有客归未得，乡梦欲成山鸟啼。
◎卷.40【临川逢陈百年】李咸用<br>　　麻姑山下逢真士，玄肤碧眼方瞳子。自言混沌凿不死，<br>　　大笑老彭非久视。强争龙虎是狂人，不保元和虚叩齿。<br>　　桃花雨过春光腻，劝我一杯灵液味。教我无为礼乐拘，<br>　　利路名场多忌讳。不如含德反婴儿，金玉满堂真可贵。
◎卷.41【寄修睦上人】李咸用<br>　　衣服田方无内客，一入庐云断消息。应为山中胜概偏，<br>　　惠持惠远多踪迹。寻阳有个虚舟子，相忆由来无一事。<br>　　江边月色到岩前，此际心情必相似。似不似，寄数字。
◎卷.42【读修睦上人歌篇】李咸用<br>　　李白亡，李贺死，陈陶赵睦寻相次。须知代不乏骚人，<br>　　贯休之后，惟修睦而已矣。睦公睦公真可畏，<br>　　开口向人无所忌。才似烟霞生则媚，直如屈轶佞则指。<br>　　意下纷纷造化机，笔头滴滴文章髓。明月清风三十年，<br>　　被君驱使如奴婢。劝君休，莫容易，世俗由来稀则贵。<br>　　珊瑚高架五云毫，小小不须烦藻思。
◎卷.43【远公亭牡丹】李咸用<br>　　雁门禅客吟春亭，牡丹独逞花中英。双成腻脸偎云屏，<br>　　百般姿态因风生。延年不敢歌倾城，朝云暮雨愁娉婷。<br>　　蕊繁蚁脚黏不行，甜迷蜂醉飞无声。庐山根脚含精灵，<br>　　发妍吐秀丛君庭。湓江太守多闲情，栏朱绕绛留轻盈。<br>　　潺潺绿醴当风倾，平头奴子啾银笙。红葩艳艳交童星，<br>　　左文右武怜君荣，白铜鞮上惭清明。
◎卷.44【谢僧寄茶】李咸用<br>　　空门少年初志坚，摘芳为药除睡眠。匡山茗树朝阳偏，<br>　　暖萌如爪拏飞鸢。枝枝膏露凝滴圆，参差失向兜罗绵。<br>　　倾筐短甑蒸新鲜，白纻眼细匀于研。砖排古砌春苔干，<br>　　殷勤寄我清明前。金槽无声飞碧烟，赤兽呵冰急铁喧。<br>　　林风夕和真珠泉，半匙青粉搅潺湲。绿云轻绾湘娥鬟，<br>　　尝来纵使重支枕，胡蝶寂寥空掩关。
◎卷.45【送人】李咸用<br>　　少皞开宫行帝业，无刃金风剪红叶。雁别边沙入暖云，<br>　　蛩辞败草鸣香阁。有客为儒二十霜，酣歌郢雪时飘扬。<br>　　不甘长在诸生下，束书携剑离家乡。利爪鞲上鹰，<br>　　雄文雾中豹。可堪长与乌鸢噪，是宜摩碧汉以遐飞，<br>　　出南山而远蹈。况今大朝公道，天子文明，<br>　　团团月树悬青青。燕中有马如龙行，不换黄金无骏名。<br>　　荆山有玉犹在璞，未遇良工虚掷鹊。一壶清酒酌离情，<br>　　休向蒿中随雀跃。
◎卷.46【古意论交】李咸用<br>　　择友如淘金，沙尽不得宝。结交如乾银，产竭不成道。<br>　　我生四十年，相识苦草草。多为势利朋，少有岁寒操。<br>　　通财能几何，闻善宁相告。茫然同夜行，中路自不保。<br>　　常恐管鲍情，参差忽终老。今来既见君，青天无片云。<br>　　语直瑟弦急，行高山桂芬。约我为交友，不觉心醺醺。<br>　　见义必许死，临危当指囷。无令后世士，重广孝标文。<br>第六百四十五卷
◎卷.1【春风】李咸用<br>　　青帝使和气，吹嘘万国中。发生宁有异，先后自难同。<br>　　辇草不消力，岩花应费功。年年三十骑，飘入玉蟾宫。
◎卷.2【自愧】李咸用<br>　　多负悬弧礼，危时隐薜萝。有心明俎豆，无力执干戈。<br>　　壮士难移节，贞松不改柯。缨尘徒自满，欲濯待清波。
◎卷.3【夜吟】李咸用<br>　　白兔轮当午，儒家业敢慵。竹轩吟未已，锦帐梦应重。<br>　　落笔思成虎，悬梭待化龙。景清神自爽，风递远楼钟。
◎卷.4【昭君】李咸用<br>　　古帝修文德，蛮夷莫敢侵。不知桃李貌，能转虎狼心。<br>　　日暮边风急，程遥碛雪深。千秋青冢骨，留怨在胡琴。
◎卷.5【秋夕】李咸用<br>　　寥廓秋云薄，空庭月影微。树寒栖鸟密，砌冷夜蛩稀。<br>　　晓鼓军容肃，疏钟客梦归。吟馀何所忆，圣主尚宵衣。
◎卷.6【秋日与友生言别】李咸用<br>　　利名心未已，离别恨难休。为个文儒业，致多岐路愁。<br>　　数花篱菊晚，片叶井梧秋。又决出门计，一尊期少留。
◎卷.7【边城听角】李咸用<br>　　戍楼鸣画角，寒露滴金枪。细引云成阵，高催雁著行。<br>　　唤回边将梦，吹薄晓蟾光。未遂终军志，何劳思故乡。
◎卷.8【秋日访同人】李咸用<br>　　忽忆金兰友，携琴去自由。远寻寒涧碧，深入乱山秋。<br>　　见后却无语，别来长独愁。幸逢三五夕，露坐对冥搜。
◎卷.9【寄楚琼上人】李咸用<br>　　遥知无事日，静对五峰秋。鸟隔寒烟语，泉和夕照流。<br>　　凭栏疏磬尽，瞑目远云收。几句出人意，风高白雪浮。
◎卷.10【游寺】李咸用<br>　　无家自身在，时得到莲宫。秋觉暑衣薄，老知尘世空。<br>　　幽情怜水石，野性任萍蓬。是处堪闲坐，与僧行止同。
◎卷.11【春日】李咸用<br>　　浩荡东风里，裴回无所亲。危城三面水，古树一边春。<br>　　衰世难修道，花时不称贫。滔滔天下者，何处问通津。
◎卷.12【论交】李咸用<br>　　行亏何必富，节在不妨贫。易得笑言友，难逢终始人。<br>　　松篁贞管鲍，桃李艳张陈。少见岁寒后，免为霜雪尘。
◎卷.13【秋兴】李咸用<br>　　木叶乱飞尽，故人犹未还。心虽游紫阙，时合在青山。<br>　　近寺僧邻静，临池鹤对闲。兵戈如未息，名位莫相关。
◎卷.14【山居】李咸用<br>　　草堂书一架，苔径竹千竿。难世投谁是，清贫且自安。<br>　　邻居皆学稼，客至亦无官。焦尾何人听，凉宵对月弹。
◎卷.15【遣兴】李咸用<br>　　风细酒初醒，凭栏别有情。蝉稀秋树瘦，雨尽晚云轻。<br>　　旅鬓一丝出，乡心寸火生。子牟魂欲断，何日是升平。
◎卷.16【待旦】李咸用<br>　　檐静燕雏语，窗虚蟾影过。时情因客老，归梦入秋多。<br>　　蔽日群山雾，滔天四海波。吾皇思壮士，谁应大风歌。
◎卷.17【送从兄坤载】李咸用<br>　　忍泪不敢下，恐兄情更伤。别离当乱世，骨肉在他乡。<br>　　语尽意不尽，路长愁更长。那堪回首处，残照满衣裳。
◎卷.18【惜别】李咸用<br>　　细雨妆行色，霏霏入户来。须知相识喜，却是别愁媒。<br>　　白刃方盈国，黄金不上台。俱为邹鲁士，何处免尘埃。
◎卷.19【早秋游山寺】李咸用<br>　　闲卧云岩稳，攀缘笑戏猱。静于诸境静，高却众山高。<br>　　至理无言了，浮生一梦劳。清风朝复暮，四海自波涛。
◎卷.20【秋日疾中寄诸同志】李咸用<br>　　闲居无胜事，公干卧来心。门静秋风晚，人稀古巷深。<br>　　花疏篱菊色，叶减井梧阴。赖有斯文在，时时得强寻。
◎卷.21【赠山僧】李咸用<br>　　荣枯虽在目，名利不关身。高出城隍寺，野为云鹤邻。<br>　　松声寒后远，潭色雨馀新。岂住空空里，空空亦是尘。
◎卷.22【宿隐者居】李咸用<br>　　永日连清夜，因君识躁君。竹扉难掩月，岩树易延云。<br>　　曙鸟枕前起，寒泉梦里闻。又须随计吏，鸡鹤迥然分。
◎卷.23【送钱契明尊师归庐山】李咸用<br>　　瘦倚青竹杖，炉峰指欲归。霜黏行日屦，风暖到时衣。<br>　　凭槛云还在，攀松鹤不飞。何曾有别恨，杨柳自依依。
◎卷.24【送进士刘松】李咸用<br>　　滔滔皆鲁客，难得是心知。到寺多同步，游山未失期。<br>　　云低春雨后，风细暮钟时。忽别垂杨岸，遥遥望所之。
◎卷.25【赠任肃】李咸用<br>　　玄发难姑息，青云有路岐。莫言多事日，虚掷少年时。<br>　　松色雪中出，人情难后知。圣朝公道在，中鹄勿差池。
◎卷.26【题陈正字山居】李咸用<br>　　怪来忘禄位，习学近潇湘。见处云山好，吟中岁月长。<br>　　花光笼晚雨，树影浸寒塘。几日凭栏望，归心自不忙。
◎卷.27【赠来进士鹏】李咸用<br>　　语玄人不到，星汉在灵空。若使无良遇，虚言有至公。<br>　　月明千峤雪，滩急五更风。此际若吟力，分将造化功。
◎卷.28【送曹税】李咸用<br>　　掺袂向春风，何时约再逢。若教相见密，肯恨别离重。<br>　　芳草渔家路，残阳水寺钟。落帆当此处，吟兴不应慵。
◎卷.29【赠来鹏】李咸用<br>　　默坐非关闷，凝情只在诗。庭闲花落后，山静月明时。<br>　　答客言多简，寻僧步稍迟。既同和氏璧，终有玉人知。
◎卷.30【途中作】李咸用<br>　　瘦马倦行役，斜阳劝著鞭。野桥寒树亚，山店暮云连。<br>　　退鹢风虽急，攀龙志已坚。路人休莫笑，百里有时贤。
◎卷.31【秋晚】李咸用<br>　　斜阳山雨外，秋色思无穷。柳叶飘干翠，枫枝撼碎红。<br>　　鬓毛看似雪，生计尚如蓬。不及樵童乐，蒹葭一笛风。
◎卷.32【晓望】李咸用<br>　　露惊松上鹤，晓色动扶桑。碧浪催人老，红轮照物忙。<br>　　世情随日变，利路与天长。好驾觥船去，陶陶入醉乡。
◎卷.33【寄友生】李咸用<br>　　交情应不变，何事久离群。圆月思同步，寒泉忆共闻。<br>　　雪霜松色在，风雨雁行分。每见人来说，窗前改旧文。
◎卷.34【江行】李咸用<br>　　潇湘无事后，征棹复呕哑。高岫留斜照，归鸿背落霞。<br>　　鱼残沙岸草，蝶寄洑流槎。共说干戈苦，汀洲减钓家。
◎卷.35【题王氏山居】李咸用<br>　　檐有烟岚色，地多松竹风。自言离乱后，不到鼓鼙中。<br>　　径柳拂云绿，山樱带雪红。南边青嶂下，时见采芝翁。
◎卷.36【送别】李咸用<br>　　别意说难尽，离杯深莫辞。长歌终此席，一笑又何时。<br>　　棹入寒潭急，帆当落照迟。远书如不寄，无以慰相思。
◎卷.37【览文僧卷】李咸用<br>　　虽无先圣耳，异代得闻韶。怪石难为古，奇花不敢妖。<br>　　调高非郢雪，思静碍箕瓢。未可重吟过，云山兴转饶。
◎卷.38【望仰山忆玄泰上人】李咸用<br>　　晴岚凝片碧，知在此中禅。见面定何日，无书已一年。<br>　　高秋关静梦，良夜入新篇。仰德心如是，清风不我传。
◎卷.39【闻泉】李咸用<br>　　淅淅梦初惊，幽窗枕簟清。更无人共听，只有月空明。<br>　　急想穿岩曲，低应过石平。欲将琴强写，不是自然声。
◎卷.40【酬郑进士九江新居见寄】李咸用<br>　　蹑屐扣柴关，因成尽日闲。独听黄鸟语，深似白云间。<br>　　萍沼宽于井，莎城绿当山。前期招我作，此景得吟还。
◎卷.41【九江和人赠陈生】李咸用<br>　　天畏斯文坠，凭君助素风。意深皆可补，句逸不因功。<br>　　暮替云愁远，秋惊月占空。寄家当瀑布，时得笑言同。
◎卷.42【登楼值雨二首】李咸用<br>　　共讶高楼望，匡庐色已空。白云横野阔，遮岳与天同。<br>　　数点雨入酒，满襟香在风。远江吟得出，方下郡斋东。<br>　　江徼多佳景，秋吟兴未穷。送来松槛雨，半是蓼花风。<br>　　浪猛惊翘鹭，烟昏叫断鸿。不知今夜客，几处卧鸣篷。
◎卷.43【送赵舒处士归庐山】李咸用<br>　　归岫香炉碧，行吟步益迟。诸侯师不得，樵客偶相随。<br>　　思旧江云断，谈玄岳月移。只应张野辈，异代作心知。
◎卷.44【僧院蔷薇】李咸用<br>　　客引擎茶看，离披晒锦红。不缘开净域，争忍负春风。<br>　　小片当吟落，清香入定空。何人来此植，应固恼休公。
◎卷.45【友生携修睦上人诗见访】李咸用<br>　　雪中敲竹户，袖出岳僧诗。语尽景皆活，吟阑角独吹。<br>　　意如将俗背，业必少人知。共约冰销日，云边访所思。
◎卷.46【冬夕喜友生至】李咸用<br>　　天涯行欲遍，此夜故人情。乡国别来久，干戈还未平。<br>　　灯残偏有焰，雪甚却无声。多少新闻见，应须语到明。
◎卷.47【牡丹】李咸用<br>　　少见南人识，识来嗟复惊。始知春有色，不信尔无情。<br>　　恐是天地媚，暂随云雨生。缘何绝尤物，更可比妍明。
◎卷.48【送春】李咸用<br>　　四时为第一，一岁一重来。好景应难胜，馀花虚自开。<br>　　相思九个月，得信数枝梅。不向东门送，还成负酒杯。
◎卷.49【送边将】李咸用<br>　　天骄频犯塞，铁骑又征西。臣节轻乡土，雄心生鼓鼙。<br>　　地寒花不艳，沙远日难低。渐喜秋弓健，雕翻白草齐。
◎卷.50【春晴】李咸用<br>　　檐滴春膏绝，凭栏晚吹生。良朋在何处，高树忽流莺。<br>　　游寺期应定，寻芳步已轻。新诗吟未稳，迟日又西倾。
◎卷.51【冬夜与修睦上人宿远公亭，寄南岳玄泰禅师】李咸用<br>　　丈室掩孤灯，更深霰雹增。相看云梦客，共忆祝融僧。<br>　　语合茶忘味，吟欹卷有棱。楚南山水秀，行止岂无凭。
◎卷.52【落花】李咸用<br>　　拾得移时看，重思造化功。如何飘丽景，不似遇春风。<br>　　满地馀香在，繁枝一夜空。只应公子见，先忆坠楼红。
◎卷.53【寄嵩阳隐者】李咸用<br>　　昔年江上别，初入乱离中。我住匡山北，君之少室东。<br>　　信来经险道，诗半忆皇风。何事犹高卧，岩边梦未通。
◎卷.54【早蝉】李咸用<br>　　门柳不连野，乍闻为早蝉。游人无定处，入耳更应先。<br>　　暂默斜阳雨，重吟远岸烟。前年湘竹里，风激绕离筵。
◎卷.55【酬蕴微】李咸用<br>　　白衣经乱世，相遇一开颜。得句禅思外，论交野步间。<br>　　举朝无旧识，入眼只青山。几度斜阳寺，访君还独还。
◎卷.56【萱草】李咸用<br>　　芳草比君子，诗人情有由。只应怜雅态，未必解忘忧。<br>　　积雨莎庭小，微风藓砌幽。莫言开太晚，犹胜菊花秋。
◎卷.57【访友人不遇】李咸用<br>　　出门无至友，动即到君家。空掩一庭竹，去看何寺花。<br>　　短僮应捧杖，稚女学擎茶。吟罢留题处，苔阶日影斜。
◎卷.58【苔】李咸用<br>　　几年风雨迹，叠在石孱颜。生处景长静，看来情尽闲。<br>　　吟亭侵坏壁，药院掩空关。每忆东行径，移筇独自还。
◎卷.59【红薇】李咸用<br>　　春雨有五色，洒来花旋成。欲留池上景，别染草中英。<br>　　画出看还欠，蓪为插未轻。王孙多好事，携酒寄吟倾。
◎卷.60【别所知】李咸用<br>　　有路有西东，天涯自恨同。却须深酌酒，况不比飘蓬。<br>　　帆冒新秋雨，鼓传微浪风。闰牵寒气早，何浦值宾鸿。
◎卷.61【小雪】李咸用<br>　　散漫阴风里，天涯不可收。压松犹未得，扑石暂能留。<br>　　阁静萦吟思，途长拂旅愁。崆峒山北面，早想玉成丘。
◎卷.62【和修睦上人听猿】李咸用<br>　　禅客闻犹苦，是声应是啼。自然无稳梦，何必到巴溪。<br>　　疏雨洒不歇，回风吹暂低。此宵秋欲半，山在二林西。
◎卷.63【庭竹】李咸用<br>　　嫩绿与老碧，森然庭砌中。坐销三伏景，吟起数竿风。<br>　　叶影重还密，梢声远或通。更期春共看，桃映小花红。
◎卷.64【早行】李咸用<br>　　家国三千里，中宵算去程。困才成蝶梦，行不待鸡鸣。<br>　　马首摇残月，鸦群起古城。发来经几堠，村寺远钟声。
◎卷.65【哭所知】李咸用<br>　　朝作青云士，暮为玄夜人。风灯无定度，露薤亦逡巡。<br>　　乘马惊新冢，书帷摆旧尘。只应从此去，何处福生民。
◎卷.66【分题雪霁望炉峰】李咸用<br>　　雪霁上庭除，炉峰势转孤。略无烟作带，独有影沈湖。<br>　　冷触归鸿急，明凝落照俱。□□□□□，□□□□□。
◎卷.67【雪十二韵】李咸用<br>　　六出凝阴气，同云指上天。结时风乍急，集处霰长先。<br>　　草穗翘祥燕，陂桩叶白莲。犬狂南陌上，竹醉小池前。<br>　　樵径花黏屦，渔舟玉帖舷。阵经旸谷薄，势想朔方偏。<br>　　楼面光摇锡，篱头晓列钱。石苔青鹿卧，殿网素蛾穿。<br>　　嘶马应思塞，蹲乌似为燕。童痴为兽捏，僧爱用茶煎。<br>　　念物希周穆，含毫愧惠连。吟阑馀兴逸，还忆剡溪船。
◎卷.68【庐山】李咸用<br>　　非岳不言岳，此山通岳言。高人居乱世，几处满前轩。<br>　　秀作神仙宅，灵为风雨根。馀阴铺楚甸，一柱表吴门。<br>　　静得八公侣，雄临九子尊。对犹青熨眼，到必冷凝魂。<br>　　势受重湖让，形难七泽吞。黑岩藏昼电，紫雾泛朝暾。<br>　　莲堕宁唯华，玉焚堪小昆。倒松微发罅，飞瀑远成痕。<br>　　叠见云容衬，棱收雪气昏。裁诗曾困谢，作赋偶无孙。<br>　　流碍星光撇，惊冲雁阵翻。峰奇寒倚剑，泉曲旋如盆。<br>　　草短分雏雉，林明露掷猿。秋枫红叶散，春石谷雷奔。<br>　　月好虎溪路，烟深栗里源。醉吟长易醒，梦去亦销烦。<br>　　有觉南方重，无疑厚地掀。轻扬闻旧俗，端用镇元元。
◎卷.69【和吴处士题村叟壁】李咸用<br>　　因阅乡居景，归心寸火然。吾家依碧嶂，小槛枕清川。<br>　　远雨笼孤戍，斜阳隔断烟。沙虚遗虎迹，水洑聚蛟涎。<br>　　粝曲芟汀蓼，甘茶挈石泉。霜朝巡栗树，风夜探渔船。<br>　　戏日鱼呈腹，翘滩鹭并肩。棋寻盘石净，酒傍野花妍。<br>　　器以锄为利，家惟竹直钱。饭香同豆熟，汤暖摘松煎。<br>　　睡岛凫藏足，攀藤狖冻拳。浅茅鸣斗雉，曲枿啸寒鸢。<br>　　秋果楂梨涩，晨羞笋蕨鲜。衣蓑留冷阁，席草种闲田。<br>　　椎髻担铺饷，庞眉识稔年。吓鹰刍戴笠，驱犊筱充鞭。<br>　　不重官于社，常尊食作天。谷深青霭蔽，峰迥白云缠。<br>　　每忆关魂梦，长夸表爱怜。览君书壁句，诱我率成篇。
◎卷.70【谢友生遗端溪砚瓦】李咸用<br>　　寻常濡翰次，恨不到端溪。得自新知己，如逢旧解携。<br>　　玩馀轻照乘，谢欲等悬黎。静对胜凡客，闲窥忆好题。<br>　　娲天补剩石，昆剑切来泥。著指痕犹湿，停旬水未低。<br>　　呵云润柱础，笔彩饮虹霓。鹆眼工谙谬，羊肝士乍刲。<br>　　连澌光比镜，囚墨腻于cD。书信成池黑，吟须到日西。<br>　　正夸忧盗窃，将隐怯攀跻。捧受同交印，矜持过秉珪。<br>　　草颠终近旭，懒癖必无嵇。用合缘鹦鹉，珍应负会稽。<br>　　贞姿还落落，寒韵落凄凄。风月情相半，烟花思岂迷。<br>　　宜从方袋挈，枉把短行批。浅小金为斗，泓澄玉作堤。<br>　　遇人依我惜，想尔与天齐。□□□□□，行时只独赍。
◎卷.71【和殷衙推春霖即事】李咸用<br>　　东风吹暖雨，润下不能休。古道云横白，移时客共愁。<br>　　绿沈莎似藻，红泛叶为舟。忽起江湖兴，疑邻畎浍流。<br>　　此时无胜会，何处滞奇游。阵急如酣战，点粗成乱沤。<br>　　竹因添洒落，松得长飕飗。花惨闲庭晚，兰深曲径幽。<br>　　丝牵汀鸟足，线挂岳猿头。天地昏同醉，寰区浩欲浮。<br>　　柳眉低带泣，蒲剑锐初抽。石燕翻空重，虫罗缀滴稠。<br>　　荷倾蛟泪尽，岩拆电鞭收。岂直望尧喜，却怀微禹忧。<br>　　树滋堪采菌，矶没懒垂钩。腥觉闻龙气，寒宜拥豹裘。<br>　　名膏那作沴，思稔必通侯。蚌鹬徒喧竞，笙歌罢献酬。<br>　　山川藏秀媚，草木逞调柔。极目非吾意，行吟独下楼。<br>第六百四十六卷
◎卷.1【题陈将军别墅】李咸用<br>　　明王猎士犹疏在，岩谷安居最有才。高虎壮言知鬼伏，<br>　　葛龙闲卧待时来。云藏山色晴还媚，风约溪声静又回。<br>　　不独春光堪醉客，庭除长见好花开。
◎卷.2【湘浦有怀】李咸用<br>　　鸿雁哀哀背朔方，馀霞倒影画潇湘。长汀细草愁春浪，<br>　　古渡寒花倚夕阳。鬼树夜分千炬火，渔舟朝一卷蓬霜。<br>　　侬家本是持竿者，为爱明时入帝乡。
◎卷.3【题陈处士山居】李咸用<br>　　莲绕闲亭柳绕池，蝉吟暮色一枝枝。未逢皇泽搜遗逸，<br>　　赢得青山避乱离。花圃春风邀客醉，茅檐秋雨对僧棋。<br>　　樵童牧竖劳相问，岩穴从来出帝师。
◎卷.4【和蒋进士秋日】李咸用<br>　　晚雨霏微思杪秋，不堪才子尚羁游。尘随别骑东西急，<br>　　波促年华日夜流。凉月云开光自远，古松风在韵难休。<br>　　男儿但得功名立，纵是深恩亦易酬。
◎卷.5【陈正字山居】李咸用<br>　　一叶闲飞斜照里，江南仲蔚在蓬蒿。天衢云险驽骀蹇，<br>　　月桂风和梦想劳。绕枕泉声秋雨细，对门山色古屏高。<br>　　此中即是神仙地，引手何妨一钓鳌。
◎卷.6【与刘三礼陈孝廉言志】李咸用<br>　　真宰无私造化均，年年分散月中春。皆期早蹑青云路，<br>　　谁肯长为白社人。宋国高风休敛翼，圣朝公道易酬身。<br>　　大须审固穿杨箭，莫遣参差鬓雪新。
◎卷.7【秋日送严湘侍御归京】李咸用<br>　　蟾影珪圆湖始波，楚人相别恨偏多。知君有路升霄汉，<br>　　独我无由出薜萝。虽道危时难进取，到逢清世又如何。<br>　　谁听甯戚敲牛角，月落星稀一曲歌。
◎卷.8【题王处士山居】李咸用<br>　　云木沈沈夏亦寒，此中幽隐几经年。无多别业供王税，<br>　　大半生涯在钓船。蜀魄叫回芳草色，鹭鸶飞破夕阳烟。<br>　　干戈猬起能高卧，只个逍遥是谪仙。
◎卷.9【谢所知】李咸用<br>　　狂歌狂舞慰风尘，心下多端亦懒言。早是乱离轻岁月，<br>　　谁能愁悴过朝昏。圣朝公道如长在，贱子谋身自有门。<br>　　却愧此时叨厚遇，他年何以报深恩。
◎卷.10【秋望】李咸用<br>　　云阴惨澹柳阴稀，游子天涯一望时。风闪雁行疏又密，<br>　　地回江势急还迟。荣枯物理终难测，贵贱人生自不知。<br>　　未达谁能多叹息，尘埃争损得男儿。
◎卷.11【送谭孝廉赴举】李咸用<br>　　鼓鼙声里寻诗礼，戈戟林间入镐京。好事尽从难处得，<br>　　少年无向易中轻。也知贵贱皆前定，未见疏慵遂有成。<br>　　吾道近来稀后进，善开金口答公卿。
◎卷.12【途中逢友人】李咸用<br>　　大道将穷阮籍哀，红尘深翳步迟回。皇天有意自寒暑，<br>　　白日无情空往来。霄汉何年征赋客，烟花随处作愁媒。<br>　　相逢且快眼前事，莫厌狂歌酒百杯。
◎卷.13【和人湘中作】李咸用<br>　　湘川湘岸两荒凉，孤雁号空动旅肠。一棹寒波思范蠡，<br>　　满尊醇酒忆陶唐。年华蒲柳雕衰鬓，身迹萍蓬滞别乡。<br>　　不及东流趋广汉，臣心日夜与天长。
◎卷.14【赠陈望尧】李咸用<br>　　若说精通事艺长，词人争及孝廉郎。秋萤短焰难盈案，<br>　　邻烛馀光不满行。鹄箭亲疏虽异的，桂花高下一般香。<br>　　明时公道还堪信，莫遣锥锋久在囊。
◎卷.15【宿渔家】李咸用<br>　　促杼声繁萤影多，江边秋兴独难过。云遮月桂几枝恨，<br>　　烟罩渔舟一曲歌。难世斯人虽隐遁，明时公道复如何。<br>　　陶家壁上精灵物，风雨未来终是梭。
◎卷.16【旅馆秋夕】李咸用<br>　　牢落生涯在水乡，只思归去泛沧浪。秋风萤影随高柳，<br>　　夜雨蛩声上短墙。百岁易为成荏苒，丹霄谁肯借梯航。<br>　　若教名路无知己，匹马尘中是自忙。
◎卷.17【悼范摅处士】李咸用<br>　　家在五云溪畔住，身游巫峡作闲人。安车未至柴关外，<br>　　片玉已藏坟土新。虽有公卿闻姓字，惜无知己脱风尘。<br>　　到头积善成何事，天地茫茫秋又春。
◎卷.18【送人】李咸用<br>　　一轴烟花满口香，诸侯相见肯相忘。未闻珪璧为人弃，<br>　　莫倦江山去路长。盈耳暮蝉催别骑，数杯浮蚁咽离肠。<br>　　眼前多少难甘事，自古男儿当自强。
◎卷.19【春暮途中】李咸用<br>　　细雨如尘散暖空，数峰春色在云中。须知触目皆成恨，<br>　　纵道多文争那穷。飞燕有情依旧阁，垂杨无力受东风。<br>　　谁能会得乾坤意，九土枯荣自不同。
◎卷.20【题陈正字林亭】李咸用<br>　　晓烟轻翠拂帘飞，黄叶飘零弄所思。正是低摧吾道日，<br>　　不堪惆怅异乡时。家林蛇豕方群起，宫沼龟龙未有期。<br>　　赖有平原怜贱子，满亭山色惜吟诗。
◎卷.21【送从兄入京】李咸用<br>　　柳转春心梅艳香，相看江上恨何长。多情流水引归思，<br>　　无赖严风促别觞。大抵男儿须振奋，近来时事懒思量。<br>　　云帆高挂一挥手，目送烟霄雁断行。
◎卷.22【秋夕书怀寄所知】李咸用<br>　　秋萤一点雨中飞，独立黄昏思所知。三岛路遥身汩没，<br>　　九天风急羽差池。年华逐浪催霜发，旅恨和云拂桂枝。<br>　　不向故人言此事，异乡谁更念栖迟。
◎卷.23【酬进士秦颙若】李咸用<br>　　莺默平林燕别轩，相逢相笑话生前。低飞旅恨看霜叶，<br>　　曲写归情向暮川。在野孤云终捧日，朝宗高浪本蒙泉。<br>　　何劳怅望风雷便，且混鱼龙黩武年。
◎卷.24【山中夜坐寄故里友生】李咸用<br>　　展转檐前睡不成，一床山月竹风清。虫声促促催乡梦，<br>　　桂影高高挂旅情。祸福既能知倚伏，行藏争不要分明。<br>　　可怜任永真坚白，净洗双眸看太平。
◎卷.25【物情】李咸用<br>　　谁分万类二仪间，禀性高卑各自然。野鹤不栖葱蒨树，<br>　　流莺长喜艳阳天。李斯溷鼠心应动，庄叟泥龟意已坚。<br>　　成是败非如赋命，更教何处认愚贤。
◎卷.26【金谷园】李咸用<br>　　石家旧地聊登望，宠辱从兹信可惊。鸟度野花迷锦障，<br>　　蝉吟古树想歌声。虽将玉貌同时死，却羡苍头此日生。<br>　　多积黄金买刑戮，千秋成得绿珠名。
◎卷.27【投所知】李咸用<br>　　手欠东堂桂一枝，家书不敢便言归。挂檐晚雨思山阁，<br>　　拂岸烟岚忆钓矶。公道甚平才自薄，丹霄好上力犹微。<br>　　谁能借与抟扶势，万里飘飘试一飞。
◎卷.28【赠友弟】李咸用<br>　　萤焰烧心雪眼劳，未逢佳梦见三刀。他时讵有盐梅味，<br>　　今日犹疑腹背毛。金埒晓羁千里骏，玉轮寒养一枝高。<br>　　谁能终岁摇赪尾，唯唯洋洋向碧涛。
◎卷.29【春日喜逢乡人刘松】李咸用<br>　　故人不见五春风，异地相逢岳影中。旧业久抛耕钓侣，<br>　　新闻多说战争功。生民有恨将谁诉，花木无情只自红。<br>　　莫把少年愁过日，一尊须对夕阳空。
◎卷.30【夏日别余秀才】李咸用<br>　　岳麓云深麦雨秋，满倾杯酒对湘流。沙边细柳牵行色，<br>　　水面轻烟画别愁。敢待傅岩成好梦，任从磻石挂纤钩。<br>　　镜机冲漠非吾事，自要青云识五侯。
◎卷.31【庐陵九日】李咸用<br>　　菊花山在碧江东，冷酒清吟兴莫穷。四十三年秋里过，<br>　　几多般事乱来空。虽惊故国音书绝，犹喜新知语笑同。<br>　　竟日开门无客至，笛声迢递夕阳中。
◎卷.32【和人游东林】李咸用<br>　　一从张野卧云林，胜概谁人更解寻。黄鸟不能言往事，<br>　　白莲虚发至如今。年年上国荣华梦，世世高流水石心。<br>　　始欲共君重怅望，紫霄峰外日沈沈。
◎卷.33【和彭进士秋日游靖居山寺】李咸用<br>　　秋山入望已无尘，况得闲游谢事频。问著尽能言祖祖，<br>　　见时应不是真真。添瓶野水遮还急，伴塔幽花落又新。<br>　　自笑未曾同逸步，终非宗炳社中人。
◎卷.34【和彭进士感怀】李咸用<br>　　人生谁肯便甘休，遇酒逢花且共游。若向云衢陪骥尾，<br>　　直须天畔落旄头。三编大雅曾关兴，一册南华旋解忧。<br>　　四海英雄多独断，不知何者是长筹。
◎卷.35【寄题从兄坤载村居】李咸用<br>　　邻并无非樵钓者，庄生物论宛然齐。雨中寒树愁鸱立，<br>　　江上残阳瘦马嘶。说与众佣同版筑，吕将群叟共磻溪。<br>　　覆巢破卵方堪惧，取次梧桐凤且栖。
◎卷.36【送黄宾于赴举】李咸用<br>　　秋风昨夜满潇湘，衰柳残蝉思客肠。早是乱来无胜事，<br>　　更堪江上揖离觞。澄潭跃鲤摇轻浪，落日飞凫趁远樯。<br>　　渔父不须探去意，一枝春褭月中央。
◎卷.37【冬日喜逢吴价】李咸用<br>　　垂杨烟薄井梧空，千里游人驻断蓬。志意不因多事改，<br>　　鬓毛难与别时同。莺迁犹待销冰日，鹏起还思动海风。<br>　　穷达他年如赋命，且陶真性一杯中。
◎卷.38【题刘处士居】李咸用<br>　　压破岚光半亩馀，竹轩兰砌共清虚。泉经小槛声长急，<br>　　月过修篁影旋疏。溪鸟时时窥户牖，山云往往宿庭除。<br>　　干戈谩道因天意，渭水高人自钓鱼。
◎卷.39【送李尊师归临川】李咸用<br>　　蟠桃一别几千春，谪下人间作至人。尘外烟霞吟不尽，<br>　　鼎中龙虎伏初驯。除存紫府无他意，终向青冥举此身。<br>　　辞我麻姑山畔去，蔡经踪迹必相亲。
◎卷.40【投知】李咸用<br>　　西望长安路几千，迟回不为别家难。酌量才地心虽动，<br>　　点检囊装意又阑。自是远人多蹇滞，近来仙榜半孤寒。<br>　　嘶风重诉牵盐耻，伯乐何妨转眼看。
◎卷.41【吴处士寄香兼劝入道】李咸用<br>　　谢寄精专一捻香，劝予朝礼仕虚皇。须知十极皆臣妾，<br>　　岂止遗生奉混茫。空挂黄衣宁续寿，曾闻玄教在知常。<br>　　但居平易俟天命，便是长生不死乡。
◎卷.42【草虫】李咸用<br>　　如缲如织暮eV々，应节催年使我愁。行客语停孤店月，<br>　　高人梦断一床秋。风低藓径疑偏急，雨咽槐亭得暂休。<br>　　须付画堂兰烛畔，歌怀醉耳两悠悠。
◎卷.43【咏柳】李咸用<br>　　日近烟饶还有意，东垣西掖几千株。牵仍别恨知难尽，<br>　　夸衒春光恐更无。解引人情长婉约，巧随风势强盘纡。<br>　　天应绣出繁华景，处处茸丝惹路衢。
◎卷.44【寄所知】李咸用<br>　　曾将俎豆为儿戏，争奈干戈阻素心。遁去不同秦客逐，<br>　　病来还作越人吟。名流古集典衣买，僻寺奇花贳酒寻。<br>　　从道趣时身计拙，如非所好肯开襟。
◎卷.45【雪】李咸用<br>　　上帝无私意甚微，欲教霖雨更光辉。也知出处花相似，<br>　　可到贫家影便稀。云汉风多银浪溅，昆山火后玉灰飞。<br>　　高楼四望吟魂敛，却忆明皇月殿归。
◎卷.46【绯桃花】李咸用<br>　　茫茫天意为谁留，深染夭桃备胜游。未醉已知醒后忆，<br>　　欲开先为落时愁。痴蛾乱扑灯难灭，跃鲤傍惊电不收。<br>　　何事梨花空似雪，也称春色是悠悠。
◎卷.47【同友人秋日登庾楼】李咸用<br>　　兰摧菊暗不胜秋，倚著高楼思莫收。六代风光无问处，<br>　　九条烟水但凝愁。谁能百岁长闲去，只个孤帆岂自由。<br>　　欲学仲宣知是否，臂弓腰剑逐时流。
◎卷.48【和人咏雪】李咸用<br>　　轻轻玉叠向风加，襟袖谁能认六葩。高岫人迷千尺布，<br>　　平林天与一般花。横空络绎云遗屑，扑浪翩联蝶寄槎。<br>　　公子樽前流远思，不知何处客程赊。
◎卷.49【和友人喜相遇十首】李咸用<br>　　为儒自愧已多年，文赋歌诗路不专。肯信披沙难见宝，<br>　　只怜苫草易成编。燕昭寤寐常求骏，郭隗寻思未是贤。<br>　　且固初心希一试，箭穿正鹄岂无缘。<br>　　揣情摩意已无功，只把篇章助国风。宋玉谩夸云雨会，<br>　　谢连宁许梦魂通。愁成旅鬓千丝乱，吟得寒缸短焰终。<br>　　难世好居郊野地，出门常喜与人同。<br>　　惠子休惊学五车，沛公方起斩长蛇。六雄互欲吞诸国，<br>　　四海终须作一家。自古经纶成世务，暂时朱绿比朝霞。<br>　　人生心口宜相副，莫使尧阶草势斜。<br>　　不傍江烟访所思，更应无处展愁眉。数杯竹阁花残酒，<br>　　一局松窗日午棋。多病却疑天与便，自愚潜喜众相欺。<br>　　非穷非达非高尚，冷笑行藏只独知。<br>　　闲吟闲坐道相应，远想南华亦自矜。抛掷家乡轻似梦，<br>　　寻常心地冷于僧。和羹使用非胥靡，忆鲙言词小季鹰。<br>　　唯仗十篇金玉韵，此中高旨莫阶升。<br>　　已向丘门老此躯，可堪空作小人儒。吟中景象千般有，<br>　　书外囊装一物无。润屋必能知早散，辉山应是不轻沽。<br>　　短衣宁倦重修谒，谁识高阳旧酒徒。<br>　　松桂寒多众木分，轻浮如叶自纷纭。韶咸古曲教谁爱，<br>　　山水清音喜独闻。上国共知传大宝，旧交宁复在青云。<br>　　相逢莫厌杯中酒，同醉同醒只有君。<br>　　还淳反朴已难期，依德依仁敢暂违。寡欲自应刚正立，<br>　　无私翻觉友朋稀。旄头影莫侵黄道，傅说星终近紫微。<br>　　年纪少他蘧伯玉，幸因多难早知非。<br>　　麻衣未识帝城尘，四十为儒是病身。有恨不关衔国耻，<br>　　无愁直为倚家贫。齐轻东海二高士，汉重商山四老人。<br>　　一种爱闲闲不得，混时行止却应真。<br>　　任说天长海影沈，友朋情比未为深。唯应乐处无虚日，<br>　　大半危时得道心。命达夭殇同白首，价高砖瓦即黄金。<br>　　他年有要玄珠者，赤水萦纡试一寻。
◎卷.50【依韵修睦上人山居十首】李咸用<br>　　生身便在乱离间，遇柳寻花作麽看。老去转谙无是事，<br>　　本来何处有多般。长怜蠛蠓能随暖，独笑梧桐不耐寒。<br>　　覆载我徒争会得，大鹏飞尚未知宽。<br>　　云泉日日长松寺，丝管年年细柳营。静躁殊途知自识，<br>　　荣枯一贯亦何争。道傍病树人从老，溪上新苔我独行。<br>　　若见净名居士语，逍遥全不让庄生。<br>　　莫言天道终难定，须信人心尽自轻。宣室三千虽有恨，<br>　　成周八百岂无情。柏缘执性长时瘦，梅为多知两番生。<br>　　不是不同明主意，懒将唇舌与齐烹。<br>　　不论轩冕及渔樵，性与情违渐渐遥。季子祸从怜富贵，<br>　　颜生道在乐箪瓢。清闲自可齐三寿，忿恨还须戒一朝。<br>　　好学尧民偎舜日，短裁孤竹理云韶。<br>　　春风春雨一何频，望极空江觉损神。莺有来由重入谷，<br>　　柳无情绪强依人。汉庭谒者休言事，鲁国诸生莫问津。<br>　　赖是水乡樗栎贱，满炉红焰且相亲。<br>　　三十年来要自观，履春冰恐未为难。自于南国同埋剑，<br>　　谁向东门便挂冠。早是人情飞絮薄，可堪时令太行寒。<br>　　多惭幸住匡山下，偷得秾岚坐卧看。<br>　　畹兰未必因香折，湖象多应为齿焚。兼济直饶同巨楫，<br>　　自由何似学孤云。秋深栎菌樵来得，木末山鼯梦断闻。<br>　　闲凭竹轩游子过，替他愁见日西曛。<br>　　何事深山啸复歌，短弓长剑不如他。且图青史垂名稳，<br>　　从道前贤自滞多。gt鷃敢辞栖短棘，凤凰犹解怯高罗。<br>　　人生若得逢尧舜，便是巢由亦易过。<br>　　太玄太易小窗明，古义寻来醉复醒。西伯纵逢头已白，<br>　　步兵如在眼应青。寒猿断后云为槛，宿鸟惊时月满庭。<br>　　此景得闲闲去得，人间无事不曾经。<br>　　壮气虽同德不同，项王何似王江东。乡歌寂寂荒丘月，<br>　　渔艇年年古渡风。难世斯人犹不达，此时吾道岂能通。<br>　　吟君十首山中作，方觉多端总是空。
◎卷.51【同友生春夜闻雨】李咸用<br>　　春雨三更洗物华，乱和丝竹响豪家。滴繁知在长条柳，<br>　　点重愁看破朵花。檐静尚疑兼雾细，灯摇应是逐风斜。<br>　　此时童叟浑无梦，为喜流膏润谷芽。
◎卷.52【同友生题僧院杜鹃花（得春字）】李咸用<br>　　若比众芳应有在，难同上品是中春。牡丹为性疏南国，<br>　　朱槿操心不满旬。留得却缘真达者，见来宁作独醒人。<br>　　鹤林太盛今空地，莫放枝条出四邻。
◎卷.53【春日题陈正字林亭】李咸用<br>　　周回胜异似仙乡，稍减愁人日月长。幕绕虚檐高岫色，<br>　　镜临危槛小池光。丝垂杨柳当风软，玉折含桃倚径香。<br>　　南北近来多少事，数声横笛怨斜阳。
◎卷.54【送河南韦主簿归京】李咸用<br>　　岩风爱日泪阑干，去住情途各万端。世乱敢言离别易，<br>　　时清犹道路行难。舟维晚雨湘川暗，袖拂晴岚岘首寒。<br>　　见说满朝亲友在，肯教憔悴出长安。
◎卷.55【喻道】李咸用<br>　　汉武秦皇漫苦辛，那思俗骨本含真。不知流水潜催老，<br>　　未悟三山也是尘。牢落沙丘终古恨，寂寥函谷万年春。<br>　　长生客待仙桃饵，月里婵娟笑煞人。
◎卷.56【山中】李咸用<br>　　一簇烟霞荣辱外，秋山留得傍檐楹。朝钟暮鼓不到耳，<br>　　明月孤云长挂情。世上路岐何缭绕，水边蓑笠称平生。<br>　　寻思阮籍当时意，岂是途穷泣利名。
◎卷.57【同玄昶上人观山榴】李咸用<br>　　病随支遁偶行行，正见榴花独满庭。<br>　　瘦竹成林人不看，却应著得强青青。
◎卷.58【别李将军】李咸用<br>　　一拜虬髭便受恩，宫门细柳五摇春。<br>　　男儿自古多离别，懒对英雄泪满巾。
◎卷.59【早鸡】李咸用<br>　　锦翅朱冠惊四邻，稻粱恩重职司晨。<br>　　不知下土兵难戢，但报明时向国人。
◎卷.60【别友】李咸用<br>　　北吹微微动旅情，不堪分手在平明。<br>　　寒鸡不待东方曙，唤起征人蹋月行。<br>第六百四十七卷
◎卷.1【草檄答南蛮有咏】胡曾<br>　　辞天出塞阵云空，雾卷霞开万里通。亲受虎符安宇宙，<br>　　誓将龙剑定英雄。残霜敢冒高悬日，秋叶争禁大段风。<br>　　为报南蛮须屏迹，不同蜀将武侯功。
◎卷.2【寒食都门作】胡曾<br>　　二年寒食住京华，寓目春风万万家。金络马衔原上草，<br>　　玉颜人折路傍花。轩车竞出红尘合，冠盖争回白日斜。<br>　　谁念都门两行泪，故园寥落在长沙。
◎卷.3【薄命妾】胡曾<br>　　阿娇初失汉皇恩，旧赐罗衣亦罢薰。倚枕夜悲金屋雨，<br>　　卷帘朝泣玉楼云。宫前叶落鸳鸯瓦，架上尘生翡翠裙。<br>　　龙骑不巡时渐久，长门空掩绿苔纹。
◎卷.4【独不见】胡曾<br>　　玉关一自有氛埃，年少从军竟未回。门外尘凝张乐榭，<br>　　水边香灭按歌台。窗残夜月人何处，帘卷春风燕复来。<br>　　万里寂寥音信绝，寸心争忍不成灰。
◎卷.5【交河塞下曲】胡曾<br>　　交河冰薄日迟迟，汉将思家感别离。塞北草生苏武泣，<br>　　陇西云起李陵悲。晓侵雉堞乌先觉，春入关山雁独知。<br>　　何处疲兵心最苦，夕阳楼上笛声时。
◎卷.6【车遥遥】胡曾<br>　　自从车马出门朝，便入空房守寂寥。玉枕夜残鱼信绝，<br>　　金钿秋尽雁书遥。脸边楚雨临风落，头上春云向日销。<br>　　芳草又衰还不至，碧天霜冷转无憀。
◎卷.7【早发潜水驿谒郎中员外】胡曾<br>　　半床秋月一声鸡，万里行人费马蹄。青野雾销凝晋洞，<br>　　碧山烟散避秦溪。楼台稍辨乌城外，更漏微闻鹤柱西。<br>　　已是大仙怜后进，不应来向武陵迷。
◎卷.8【赠渔者】胡曾<br>　　不愧人间万户侯，子孙相继老扁舟。往来南越谙鲛室，<br>　　生长东吴识蜃楼。自为钓竿能遣闷，不因萱草解销忧。<br>　　羡君独得逃名趣，身外无机任白头。
◎卷.9【自岭下泛鹢到清远峡作】胡曾<br>　　乘船浮鹢下韶水，绝境方知在岭南。薜荔雨馀山自黛，<br>　　蒹葭烟尽岛如蓝。旦游萧帝新松寺，夜宿嫦娥桂影潭。<br>　　不为箧中书未献，便来兹地结茅庵。
◎卷.10【题周瑜将军庙】胡曾<br>　　共说生前国步难，山川龙战血漫漫。交锋魏帝旌旂退，<br>　　委任君王社稷安。庭际雨馀春草长，庙前风起晚光残。<br>　　功勋碑碣今何在，不得当时一字看。
◎卷.11【咏史诗·乌江】胡曾<br>　　争帝图王势已倾，八千兵散楚歌声。<br>　　乌江不是无船渡，耻向东吴再起兵。
◎卷.12【咏史诗·章华台】胡曾<br>　　茫茫衰草没章华，因笑灵王昔好奢。<br>　　台土未干箫管绝，可怜身死野人家。
◎卷.13【咏史诗·细腰宫】胡曾<br>　　楚王辛苦战无功，国破城荒霸业空。<br>　　唯有青春花上露，至今犹泣细腰宫。
◎卷.14【咏史诗·沙苑】胡曾<br>　　冯翊南边宿雾开，行人一步一裴回。<br>　　谁知此地凋残柳，尽是高欢败后栽。
◎卷.15【咏史诗·石城】胡曾<br>　　古郢云开白雪楼，汉江还绕石城流。<br>　　何人知道寥天月，曾向朱门送莫愁。
◎卷.16【咏史诗·荆山】胡曾<br>　　抱玉岩前桂叶稠，碧谿寒水至今流。<br>　　空山落日猿声叫，疑是荆人哭未休。
◎卷.17【咏史诗·阳台】胡曾<br>　　楚国城池飒已空，阳台云雨过无踪。<br>　　何人更有襄王梦，寂寂巫山十二重。
◎卷.18【咏史诗·居延】胡曾<br>　　漠漠平沙际碧天，问人云此是居延。<br>　　停骖一顾犹魂断，苏武争禁十九年。
◎卷.19【咏史诗·沛宫】胡曾<br>　　汉高辛苦事干戈，帝业兴隆俊杰多。<br>　　犹恨四方无壮士，还乡悲唱大风歌。
◎卷.20【咏史诗·金谷园】胡曾<br>　　一自佳人坠玉楼，繁华东逐洛河流。<br>　　唯馀金谷园中树，残日蝉声送客愁。
◎卷.21【咏史诗·湘川】胡曾<br>　　虞舜南捐万乘君，灵妃挥涕竹成纹。<br>　　不知精魄游何处，落日潇湘空白云。
◎卷.22【咏史诗·夷门】胡曾<br>　　六龙冉冉骤朝昏，魏国贤才杳不存。<br>　　唯有侯嬴在时月，夜来空自照夷门。
◎卷.23【咏史诗·黄金台】胡曾<br>　　北乘羸马到燕然，此地何人复礼贤。<br>　　若问昭王无处所，黄金台上草连天。
◎卷.24【咏史诗·夷陵】胡曾<br>　　夷陵城阙倚朝云，战败秦师纵火焚。<br>　　何事三千珠履客，不能西御武安君。
◎卷.25【咏史诗·汉江】胡曾<br>　　汉江一带碧流长，两岸春风起绿杨。<br>　　借问胶船何处没，欲停兰棹祀昭王。
◎卷.26【咏史诗·苍梧】胡曾<br>　　有虞龙驾不西还，空委箫韶洞壑间。<br>　　无计得知陵寝处，愁云长满九疑山。
◎卷.27【咏史诗·陈宫】胡曾<br>　　陈国机权未可涯，如何后主恣娇奢。<br>　　不知即入宫中井，犹自听吹玉树花。
◎卷.28【咏史诗·南阳】胡曾<br>　　世乱英雄百战馀，孔明方此乐耕锄。<br>　　蜀王不自垂三顾，争得先生出旧庐。
◎卷.29【咏史诗·即墨】胡曾<br>　　即墨门开纵火牛，燕师营里血波流。<br>　　固存不得田单术，齐国寻成一土丘。
◎卷.30【咏史诗·渭滨】胡曾<br>　　岸草青青渭水流，子牙曾此独垂钓。<br>　　当时未入非熊兆，几向斜阳叹白头。
◎卷.31【咏史诗·五湖】胡曾<br>　　东上高山望五湖，雪涛烟浪起天隅。<br>　　不知范蠡乘舟后，更有功臣继踵无。
◎卷.32【咏史诗·易水】胡曾<br>　　一旦秦皇马角生，燕丹归北送荆卿。<br>　　行人欲识无穷恨，听取东流易水声。
◎卷.33【咏史诗·长平】胡曾<br>　　长平瓦震武安初，赵卒俄成戏鼎鱼。<br>　　四十万人俱下世，元戎何用读兵书。
◎卷.34【咏史诗·西园】胡曾<br>　　月满西园夜未央，金风不动邺天凉。<br>　　高情公子多秋兴，更领诗人入醉乡。
◎卷.35【咏史诗·长沙】胡曾<br>　　江上南风起白蘋，长沙城郭异咸秦。<br>　　故乡犹自嫌卑湿，何况当时赋鵩人。
◎卷.36【咏史诗·圯桥】胡曾<br>　　庙算张良独有馀，少年逃难下邳初。<br>　　逡巡不进泥中履，争得先生一卷书。
◎卷.37【咏史诗·铜雀台】胡曾<br>　　魏武龙舆逐逝波，高台空按望陵歌。<br>　　遏云声绝悲风起，翻向樽前泣翠娥。
◎卷.38【咏史诗·东晋】胡曾<br>　　石头城下浪崔嵬，风起声疑出地雷。<br>　　何事苻坚太相小，欲投鞭策过江来。
◎卷.39【咏史诗·吴江】胡曾<br>　　子胥今日委东流，吴国明朝亦古丘。<br>　　大笑夫差诸将相，更无人解守苏州。
◎卷.40【咏史诗·函谷关】胡曾<br>　　寂寂函关锁未开，田文车马出秦来。<br>　　朱门不养三千客，谁为鸡鸣得放回。
◎卷.41【咏史诗·武关】胡曾<br>　　战国相持竟不休，武关才掩楚王忧。<br>　　出门若取灵均语，岂作咸阳一死囚。
◎卷.42【咏史诗·垓下】胡曾<br>　　拔山力尽霸图隳，倚剑空歌不逝骓。<br>　　明月满营天似水，那堪回首别虞姬。
◎卷.43【咏史诗·郴县】胡曾<br>　　义帝南迁路入郴，国亡身死乱山深。<br>　　不知埋恨穷泉后，几度西陵片月沉。
◎卷.44【咏史诗·东海】胡曾<br>　　东巡玉辇委泉台，徐福楼船尚未回。<br>　　自是祖龙先下世，不关无路到蓬莱。
◎卷.45【咏史诗·故宜城】胡曾<br>　　武安南伐勒秦兵，疏凿功将夏禹并。<br>　　谁谓长渠千载后，水流犹入故宜城。
◎卷.46【咏史诗·成都】胡曾<br>　　杜宇曾为蜀帝王，化禽飞去旧城荒。<br>　　年年来叫桃花月，似向春风诉国亡。
◎卷.47【咏史诗·檀溪】胡曾<br>　　三月襄阳绿草齐，王孙相引到檀溪。<br>　　的卢何处埋龙骨，流水依前绕大堤。
◎卷.48【咏史诗·青冢】胡曾<br>　　玉貌元期汉帝招，谁知西嫁怨天骄。<br>　　至今青冢愁云起，疑是佳人恨未销。
◎卷.49【咏史诗·李陵台】胡曾<br>　　北入单于万里疆，五千兵败滞穷荒。<br>　　英雄不伏蛮夷死，更筑高台望故乡。
◎卷.50【咏史诗·河梁】胡曾<br>　　汉家英杰出皇都，携手河梁话入胡。<br>　　不是子卿全大节，也应低首拜单于。
◎卷.51【咏史诗·轵道】胡曾<br>　　汉祖西来秉白旄，子婴宗庙委波涛。<br>　　谁怜君有翻身术，解向秦宫杀赵高。
◎卷.52【咏史诗·汉宫】胡曾<br>　　明妃远嫁泣西风，玉箸双垂出汉宫。<br>　　何事将军封万户，却令红粉为和戎。
◎卷.53【咏史诗·豫让桥】胡曾<br>　　豫让酬恩岁已深，高名不朽到如今。<br>　　年年桥上行人过，谁有当时国士心。
◎卷.54【咏史诗·华亭】胡曾<br>　　陆机西没洛阳城，吴国春风草又青。<br>　　惆怅月中千岁鹤，夜来犹为唳华亭。
◎卷.55【咏史诗·东山】胡曾<br>　　五马南浮一化龙，谢安入相此山空。<br>　　不知携妓重来日，几树莺啼谷口风。
◎卷.56【咏史诗·杀子谷】胡曾<br>　　举国贤良尽泪垂，扶苏屈死树边时。<br>　　至今谷口泉呜咽，犹似秦人恨李斯。
◎卷.57【咏史诗·马陵】胡曾<br>　　坠叶萧萧九月天，驱兵独过马陵前。<br>　　路傍古木虫书处，记得将军破敌年。
◎卷.58【咏史诗·玉门关】胡曾<br>　　西戎不敢过天山，定远功成白马闲。<br>　　半夜帐中停烛坐，唯思生入玉门关。
◎卷.59【咏史诗·滹沱河】胡曾<br>　　光武经营业未兴，王郎兵革正凭陵。<br>　　须知后汉功臣力，不及滹沱一片冰。
◎卷.60【咏史诗·黄河】胡曾<br>　　博望沉埋不复旋，黄河依旧水茫然。<br>　　沿流欲共牛郎语，只得灵槎送上天。
◎卷.61【咏史诗·凤凰台】胡曾<br>　　秦娥一别凤凰台，东入青冥更不回。<br>　　空有玉箫千载后，遗声时到世间来。
◎卷.62【咏史诗·五丈原】胡曾<br>　　蜀相西驱十万来，秋风原下久裴回。<br>　　长星不为英雄住，半夜流光落九垓。
◎卷.63【咏史诗·平城】胡曾<br>　　汉帝西征陷虏尘，一朝围解议和亲。<br>　　当时已有吹毛剑，何事无人杀奉春。
◎卷.64【咏史诗·汴水】胡曾<br>　　千里长河一旦开，亡隋波浪九天来。<br>　　锦帆未落干戈起，惆怅龙舟更不回。
◎卷.65【咏史诗·兰台宫】胡曾<br>　　迟迟春日满长空，亡国离宫蔓草中。<br>　　宋玉不忧人事变，从游那赋大王风。
◎卷.66【咏史诗·金牛驿】胡曾<br>　　山岭千重拥蜀门，成都别是一乾坤。<br>　　五丁不凿金牛路，秦惠何由得并吞。
◎卷.67【咏史诗·望思台】胡曾<br>　　太子衔冤去不回，临皋从筑望思台。<br>　　至今汉武销魂处，犹有悲风木上来。
◎卷.68【咏史诗·邯郸】胡曾<br>　　晓入邯郸十里春，东风吹下玉楼尘。<br>　　青娥莫怪频含笑，记得当年失步人。
◎卷.69【咏史诗·箕山】胡曾<br>　　寂寂箕山春复秋，更无人到此溪头。<br>　　弃瓢岩畔中宵月，千古空闻属许由。
◎卷.70【咏史诗·会稽山】胡曾<br>　　越王兵败已山栖，岂望全生出会稽。<br>　　何事夫差无远虑，更开罗网放鲸鲵。
◎卷.71【咏史诗·不周山】胡曾<br>　　共工争帝力穷秋，因此捐生触不周。<br>　　遂使世间多感客，至今哀怨水东流。
◎卷.72【咏史诗·虞坂】胡曾<br>　　悠悠虞坂路欹斜，迟日和风簇野花。<br>　　未省孙阳身没后，几多骐骥困盐车。
◎卷.73【咏史诗·秦庭】胡曾<br>　　楚国君臣草莽间，吴王戈甲未东还。<br>　　包胥不动咸阳哭，争得秦兵出武关。
◎卷.74【咏史诗·延平津】胡曾<br>　　延平津路水溶溶，峭壁巍岑一万重。<br>　　昨夜七星潭底见，分明神剑化为龙。
◎卷.75【咏史诗·瑶池】胡曾<br>　　阿母瑶池宴穆王，九天仙乐送琼浆。<br>　　漫矜八骏行如电，归到人间国已亡。
◎卷.76【咏史诗·铜柱】胡曾<br>　　一柱高标险塞垣，南蛮不敢犯中原。<br>　　功成自合分茅土，何事翻衔薏苡冤。
◎卷.77【咏史诗·关西】胡曾<br>　　杨震幽魂下北邙，关西踪迹遂荒凉。<br>　　四知美誉留人世，应与乾坤共久长。
◎卷.78【咏史诗·高阳池】胡曾<br>　　古人未遇即衔杯，所贵愁肠得酒开。<br>　　何事山公持玉节，等闲深入醉乡来。
◎卷.79【咏史诗·泸水】胡曾<br>　　五月驱兵入不毛，月明泸水瘴烟高。<br>　　誓将雄略酬三顾，岂惮征蛮七纵劳。
◎卷.80【咏史诗·细柳营】胡曾<br>　　文帝銮舆劳北征，条侯此地整严兵。<br>　　辕门不峻将军令，今日争知细柳营。
◎卷.81【咏史诗·叶县】胡曾<br>　　叶公丘墓已尘埃，云矗崇墉亦半摧。<br>　　借问往年龙见日，几多风雨送将来。
◎卷.82【咏史诗·杜邮】胡曾<br>　　自古功成祸亦侵，武安冤向杜邮深。<br>　　五湖烟月无穷水，何事迁延到陆沉。
◎卷.83【咏史诗·柯亭】胡曾<br>　　一宿柯亭月满天，笛亡人没事空传。<br>　　中郎在世无甄别，争得名垂尔许年。
◎卷.84【咏史诗·葛陂】胡曾<br>　　长房回到葛陂中，人已登真竹化龙。<br>　　莫道神仙难顿学，嵇生自是不遭逢。
◎卷.85【咏史诗·博浪沙】胡曾<br>　　嬴政鲸吞六合秋，削平天下虏诸侯。<br>　　山东不是无公子，何事张良独报仇。
◎卷.86【咏史诗·陇西】胡曾<br>　　乘春来到陇山西，隗氏城荒碧草齐。<br>　　好笑王元不量力，函关那受一丸泥。
◎卷.87【咏史诗·白帝城】胡曾<br>　　蜀江一带向东倾，江上巍峨白帝城。<br>　　自古山河归圣主，子阳虚共汉家争。
◎卷.88【咏史诗·牛渚】胡曾<br>　　温峤南归辍棹晨，燃犀牛渚照通津。<br>　　谁知万丈洪流下，更有朱衣跃马人。
◎卷.89【咏史诗·朝歌】胡曾<br>　　长嗟墨翟少风流，急管繁弦似寇仇。<br>　　若解闻韶知肉味，朝歌欲到肯回头。
◎卷.90【咏史诗·谷口】胡曾<br>　　一旦天真逐水流，虎争龙战为诸侯。<br>　　子真独有烟霞趣，谷口耕锄到白头。
◎卷.91【咏史诗·武陵溪】胡曾<br>　　一溪春水彻云根，流出桃花片片新。<br>　　若道长生是虚语，洞中争得有秦人。
◎卷.92【咏史诗·大泽】胡曾<br>　　白蛇初断路人通，汉祖龙泉血刃红。<br>　　不是咸阳将瓦解，素灵那哭月明中。
◎卷.93【咏史诗·渑池】胡曾<br>　　日照荒城芳草新，相如曾此挫强秦。<br>　　能令百二山河主，便作樽前击缶人。
◎卷.94【咏史诗·岘山】胡曾<br>　　晓日登临感晋臣，古碑零落岘山春。<br>　　松间残露频频滴，酷似当时堕泪人。
◎卷.95【咏史诗·荥阳】胡曾<br>　　汉祖东征屈未伸，荥阳失律纪生焚。<br>　　当时天下方龙战，谁为将军作诔文。
◎卷.96【咏史诗·长城】胡曾<br>　　祖舜宗尧自太平，秦皇何事苦苍生。<br>　　不知祸起萧墙内，虚筑防胡万里城。
◎卷.97【咏史诗·赤壁】胡曾<br>　　烈火西焚魏帝旗，周郎开国虎争时。<br>　　交兵不假挥长剑，已挫英雄百万师。
◎卷.98【咏史诗·田横墓】胡曾<br>　　古墓崔巍约路岐，歌传薤露到今时。<br>　　也知不去朝黄屋，只为曾烹郦食其。
◎卷.99【咏史诗·青门】胡曾<br>　　汉皇提剑灭咸秦，亡国诸侯尽是臣。<br>　　唯有东陵守高节，青门甘作种瓜人。
◎卷.100【咏史诗·姑苏台】胡曾<br>　　吴王恃霸弃雄才，贪向姑苏醉醁醅。<br>　　不觉钱塘江上月，一宵西送越兵来。
◎卷.101【咏史诗·息城】胡曾<br>　　息亡身入楚王家，回首春风一面花。<br>　　感旧不言长掩泪，只应翻恨有容华。
◎卷.102【咏史诗·上蔡】胡曾<br>　　上蔡东门狡兔肥，李斯何事忘南归。<br>　　功成不解谋身退，直待云阳血染衣。
◎卷.103【咏史诗·武昌】胡曾<br>　　王浚戈鋋发上流，武昌鸿业土崩秋。<br>　　思量铁锁真儿戏，谁为吴王画此筹。
◎卷.104【咏史诗·鸿沟】胡曾<br>　　虎倦龙疲白刃秋，两分天下指鸿沟。<br>　　项王不觉英雄挫，欲向彭门醉玉楼。
◎卷.105【咏史诗·褒城】胡曾<br>　　恃宠娇多得自由，骊山举火戏诸侯。<br>　　只知一笑倾人国，不觉胡尘满玉楼。
◎卷.106【咏史诗·金陵】胡曾<br>　　侯景长驱十万人，可怜梁武坐蒙尘。<br>　　生前不得空王力，徒向金田自舍身。
◎卷.107【咏史诗·洛阳（一作司空图诗）】胡曾<br>　　石勒童年有战机，洛阳长啸倚门时。<br>　　晋朝不是王夷甫，大智何由得预知。
◎卷.108【咏史诗·番禺】胡曾<br>　　重冈复岭势崔巍，一卒当关万卒回。<br>　　不是大夫多辨说，尉他争肯筑朝台。
◎卷.109【咏史诗·汨罗】胡曾<br>　　襄王不用直臣筹，放逐南来泽国秋。<br>　　自向波间葬鱼腹，楚人徒倚济川舟。
◎卷.110【咏史诗·彭泽】胡曾<br>　　英杰那堪屈下僚，便栽门柳事萧条。<br>　　凤凰不共鸡争食，莫怪先生懒折腰。
◎卷.111【咏史诗·涿鹿】胡曾<br>　　涿鹿茫茫白草秋，轩辕曾此破蚩尤。<br>　　丹霞遥映祠前水，疑是成川血尚流。
◎卷.112【咏史诗·洞庭】胡曾<br>　　五月扁舟过洞庭，鱼龙吹浪水云腥。<br>　　轩辕黄帝今何在，回首巴山芦叶青。
◎卷.113【咏史诗·嶓冢】胡曾<br>　　夏禹崩来一万秋，水从嶓冢至今流。<br>　　当时若诉胼胝苦，更使何人别九州。
◎卷.114【咏史诗·涂山】胡曾<br>　　大禹涂山御座开，诸侯玉帛走如雷。<br>　　防风谩有专车骨，何事兹辰最后来。
◎卷.115【咏史诗·商郊】胡曾<br>　　莺啭商郊百草新，殷汤遗迹在荒榛。<br>　　谁知继桀为天子，便是当初祝网人。
◎卷.116【咏史诗·傅岩】胡曾<br>　　岩前版筑不求伸，方寸那希据要津。<br>　　自是武丁安寝夜，一宵宫里梦贤人。
◎卷.117【咏史诗·钜桥】胡曾<br>　　积粟成尘竟不开，谁知拒谏剖贤才。<br>　　武王兵起无人敌，遂作商郊一聚灰。
◎卷.118【咏史诗·首阳山】胡曾<br>　　孤竹夷齐耻战争，望尘遮道请休兵。<br>　　首阳山倒为平地，应始无人说姓名。
◎卷.119【咏史诗·孟津】胡曾<br>　　秋风飒飒孟津头，立马沙边看水流。<br>　　见说武王东渡日，戎衣曾此叱阳侯。
◎卷.120【咏史诗·流沙】胡曾<br>　　七雄戈戟乱如麻，四海无人得坐家。<br>　　老氏却思天竺住，便将徐甲去流沙。
◎卷.121【咏史诗·邓城】胡曾<br>　　邓侯城垒汉江干，自谓深根百世安。<br>　　不用三甥谋楚计，临危方觉噬脐难。
◎卷.122【咏史诗·召陵】胡曾<br>　　小白匡周入楚郊，楚王雄霸亦咆哮。<br>　　不思管仲为谋主，争取言征缩酒茅。
◎卷.123【咏史诗·绵山】胡曾<br>　　亲在要君召不来，乱山重叠使空回。<br>　　如何坚执尤人意，甘向岩前作死灰。
◎卷.124【咏史诗·鲁城】胡曾<br>　　鲁公城阙已丘墟，荒草无由认玉除。<br>　　因笑臧孙才智少，东门钟鼓祀鶢鶋。
◎卷.125【咏史诗·骕骦陂】胡曾<br>　　行行西至一荒陂，因笑唐公不见机。<br>　　莫惜骕骦输令尹，汉东宫阙早时归。
◎卷.126【咏史诗·夹谷】胡曾<br>　　夹谷莺啼三月天，野花芳草整相鲜。<br>　　来时不见侏儒死，空笑齐人失措年。
◎卷.127【咏史诗·吴宫】胡曾<br>　　草长黄池千里馀，归来宗庙已丘墟。<br>　　出师不听忠臣谏，徒耻穷泉见子胥。
◎卷.128【咏史诗·摩笄山】胡曾<br>　　春草绵绵岱日低，山边立马看摩笄。<br>　　黄莺也解追前事，来向夫人死处啼。
◎卷.129【咏史诗·房陵】胡曾<br>　　赵王一旦到房陵，国破家亡百恨增。<br>　　魂断丛台归不得，夜来明月为谁升。
◎卷.130【咏史诗·濮水】胡曾<br>　　青春行役思悠悠，一曲汀蒲濮水流。<br>　　正见涂中龟曳尾，令人特地感庄周。
◎卷.131【咏史诗·柏举】胡曾<br>　　野田极目草茫茫，吴楚交兵此路傍。<br>　　谁料伍员入郢后，大开陵寝挞平王。
◎卷.132【咏史诗·望夫山】胡曾<br>　　一上青山便化身，不知何代怨离人。<br>　　古来节妇皆销朽，独尔不为泉下尘。
◎卷.133【咏史诗·金义岭】胡曾<br>　　凿开山岭引湘波，上去昭回不较多。<br>　　无限鹊临桥畔立，适来天道过天河。
◎卷.134【咏史诗·云云亭】胡曾<br>　　一上高亭日正晡，青山重叠片云无。<br>　　万年松树不知数，若个虬枝是大夫。
◎卷.135【咏史诗·阿房宫】胡曾<br>　　新建阿房壁未干，沛公兵已入长安。<br>　　帝王苦竭生灵力，大业沙崩固不难。
◎卷.136【咏史诗·沙丘】胡曾<br>　　年年游览不曾停，天下山川欲遍经。<br>　　堪笑沙丘才过处，銮舆风过鲍鱼腥。
◎卷.137【咏史诗·咸阳】胡曾<br>　　一朝阎乐统群凶，二世朝廷扫地空。<br>　　唯有渭川流不尽，至今犹绕望夷宫。
◎卷.138【咏史诗·废丘山】胡曾<br>　　此水虽非禹凿开，废丘山下重萦回。<br>　　莫言只解东流去，曾使章邯自杀来。
◎卷.139【咏史诗·广武山】胡曾<br>　　数罪楚师应夺气，底须多论破深艰。<br>　　仓皇斗智成何语，遗笑当时广武山。
◎卷.140【咏史诗·长安】胡曾<br>　　关东新破项王归，赤帜悠扬日月旗。<br>　　从此汉家无敌国，争教彭越受诛夷。
◎卷.141【咏史诗·鸿门】胡曾<br>　　项籍鹰扬六合晨，鸿门开宴贺亡秦。<br>　　樽前若取谋臣计，岂作阴陵失路人。
◎卷.142【咏史诗·汉中】胡曾<br>　　荆棘苍苍汉水湄，将坛烟草覆馀基。<br>　　适来投石空江上，犹似龙颜纳谏时。
◎卷.143【咏史诗·泜水】胡曾<br>　　韩信经营按镆铘，临戎叱咤有谁加。<br>　　犹疑转战逢勍敌，更向军中问左车。
◎卷.144【咏史诗·云梦】胡曾<br>　　汉祖听谗不可防，伪游韩信果罹殃。<br>　　十处辛苦平天下，何事生擒入帝乡。
◎卷.145【咏史诗·高阳】胡曾<br>　　路入高阳感郦生，逢时长揖便论兵。<br>　　最怜伏轼东游日，下尽齐王七十城。
◎卷.146【咏史诗·四皓庙】胡曾<br>　　四皓忘机饮碧松，石岩云殿隐高踪。<br>　　不知俱出龙楼后，多在商山第几重。
◎卷.147【咏史诗·霸陵】胡曾<br>　　原头日落雪边云，犹放韩卢逐兔群。<br>　　况是四方无事日，霸陵谁识旧将军。
◎卷.148【咏史诗·昆明池】胡曾<br>　　欲出昆明万里师，汉皇习战此穿池。<br>　　如何一面图攻取，不念生灵气力疲。
◎卷.149【咏史诗·回中】胡曾<br>　　武皇无路及昆丘，青鸟西沈陇树秋。<br>　　欲问生前躬祀日，几烦龙驾到泾州。
◎卷.150【咏史诗·东门】胡曾<br>　　何人知足反田庐，玉管东门饯二疏。<br>　　岂是不荣天子禄，后贤那使久闲居。
◎卷.151【咏史诗·射熊馆】胡曾<br>　　汉帝荒唐不解忧，大夸田猎废农收。<br>　　子云徒献长杨赋，肯念高皇沐雨秋。
◎卷.152【咏史诗·昆阳】胡曾<br>　　师克由来在协和，萧王兵马固无多。<br>　　谁知大敌昆阳败，却笑前朝困楚歌。
◎卷.153【咏史诗·七里滩】胡曾<br>　　七里青滩映碧层，九天星象感严陵。<br>　　钓鱼台上无丝竹，不是高人谁解登。
◎卷.154【咏史诗·颍川】胡曾<br>　　古贤高尚不争名，行止由来动杳冥。<br>　　今日浪为千里客，看花惭上德星亭。
◎卷.155【咏史诗·江夏】胡曾<br>　　黄祖才非长者俦，祢衡珠碎此江头。<br>　　今来鹦鹉洲边过，惟有无情碧水流。
◎卷.156【咏史诗·官渡】胡曾<br>　　本初屈指定中华，官渡相持勒虎牙。<br>　　若使许攸财用足，山河争得属曹家。
◎卷.157【咏史诗·灞岸】胡曾<br>　　长安城外白云秋，萧索悲风灞水流。<br>　　因想汉朝离乱日，仲宣从此向荆州。
◎卷.158【咏史诗·濡须桥】胡曾<br>　　徒向濡须欲受降，英雄才略独无双。<br>　　天心不与金陵便，高步何由得渡江。
◎卷.159【咏史诗·豫州】胡曾<br>　　策马行行到豫州，祖生寂寞水空流。<br>　　当时更有三年寿，石勒寻为关下囚。
◎卷.160【咏史诗·八公山】胡曾<br>　　苻坚举国出西秦，东晋危如累卵晨。<br>　　谁料此山诸草木，尽能排难化为人。
◎卷.161【咏史诗·下第】胡曾<br>　　翰苑何时休嫁女，文昌早晚罢生儿。<br>　　上林新桂年年发，不许平人折一枝。
◎卷.162【咏史诗·赠薛涛（一作王建诗）】胡曾<br>　　万里桥边女校书，枇杷花下闭门居。<br>　　扫眉才子知多少，管领春风总不如。<br>第六百四十八卷
◎卷.1【采莲】方干<br>　　采莲女儿避残热，隔夜相期侵早发。指剥春葱腕似雪，<br>　　画桡轻拨蒲根月。兰舟尺速有输赢，先到河湾赌何物。<br>　　才到河湾分首去，散在花间不知处。
◎卷.2【寄李频】方干<br>　　众木又摇落，望群还不还。轩车在何处，雨雪满前山。<br>　　思苦文星动，乡遥钓渚闲。明年见名姓，唯我独何颜。
◎卷.3【东溪别业寄吉州段郎中】方干<br>　　前山含远翠，罗列在窗中。尽日人不到，一尊谁与同。<br>　　凉随莲叶雨，暑避柳条风。岂分长岑寂，明时有至公。
◎卷.4【怀州客舍】方干<br>　　误饮覃怀酒，谁知滞去程。朝昏太行色，坐卧沁河声。<br>　　白道穿秦甸，严鼙似戍城。邻鸡莫相促，游子自晨征。
◎卷.5【中路寄喻凫先辈】方干<br>　　求名如未遂，白首亦难归。送我尊前酒，典君身上衣。<br>　　寒芜随楚尽，落叶渡淮稀。莫叹干时晚，前心岂便非。
◎卷.6【送赵明府还北】方干<br>　　故园终不住，剑鹤在扁舟。尽室无馀俸，还家得白头。<br>　　钟催吴岫晓，月绕渭河流。曾是栖安邑，恩期异日酬。
◎卷.7【过朱协律故山】方干<br>　　地下无馀恨，人间得盛名。残篇续大雅，稚子托诸生。<br>　　度日山空暮，缘溪鹤自鸣。难收故交意，寒笛一声声。
◎卷.8【途中寄刘沆（一作寄朱特）】方干<br>　　登车误相远，谈笑亦何因。路入潇湘树，书随巴蜀人。<br>　　敛衣寒犯雪，倾箧病看春。莫负髫年志，清朝作献臣。
◎卷.9【送班主簿入谒荆南韦常侍（一作卢尚书）】方干<br>　　束书成远去，还计莫经春。倒箧唯求醉，登舟自笑贫。<br>　　波移彭蠡月，树没汉陵人。试吏曾趋府，旌幢自可亲。
◎卷.10【夏日登灵隐寺后峰】方干<br>　　绝顶无烦暑，登临三伏中。深萝难透日，乔木更含风。<br>　　山叠云霞际，川倾世界东。那知兹夕兴，不与古人同。
◎卷.11【听新蝉寄张昼】方干<br>　　细声频断续，审听亦难分。仿佛应移处，从容却不闻。<br>　　兰栖朝咽露，树隐暝吟云。莫遣乡愁起，吾怀只是君。
◎卷.12【送喻坦之下第还江东】方干<br>　　文战偶未胜，无令移壮心。风尘辞帝里，舟楫到家林。<br>　　过楚寒方尽，浮淮月正沈。持杯话来日，不听洞庭砧。
◎卷.13【送姚舒下第游蜀】方干<br>　　蜀路何迢递，怜君独去游。风烟连北虏，山水似东瓯。<br>　　九折盘荒坂，重江绕汉州。临邛一壶酒，能遣长卿愁。
◎卷.14【旅次钱塘】方干<br>　　此地似乡国，堪为朝夕吟。云藏吴相庙，树引越山禽。<br>　　潮落海人散，钟迟秋寺深。我来无旧识，谁见寂寥心。
◎卷.15【别喻凫】方干<br>　　知心似古人，岁久分弥亲。离别波涛阔，留连槐柳新。<br>　　蟆陵寒贳酒，渔浦夜垂纶。自此星居后，音书岂厌频。
◎卷.16【送相里烛】方干<br>　　相逢未作期，相送定何之。不得长年少，那堪远别离。<br>　　泛湖乘月早，践雪过山迟。永望多时立，翻如在梦思。
◎卷.17【君不来】方干<br>　　闲花未零落，心绪已纷纷。久客无人见，新禽何处闻。<br>　　舟随一水远，路出万山分。夜月生愁望，孤光必照君。
◎卷.18【将谒商州吕郎中，道出楚州，留献章中丞】方干<br>　　江流盘复直，浮棹出家林。商洛路犹远，山阳春已深。<br>　　青云应有望，白发未相侵。才小知难荐，终劳许郭心。
◎卷.19【金州客舍】方干<br>　　卷箔群峰暮，萧条未掩关。江流嶓冢雨，路入汉家山。<br>　　落叶欹眠后，孤砧倚望间。此情偏耐醉，难遣酒罍闲。
◎卷.20【途中逢孙辂因得李频消息】方干<br>　　灞上寒仍在，柔条亦自新。山河虽度腊，雨雪未知春。<br>　　正忆同袍者，堪逢共国人。衔杯益无语，与尔转相亲。
◎卷.21【送从兄郜（一作韦郜，一作途中别孙璐）】方干<br>　　道路本无限，又应何处逢。流年莫虚掷，华发不相容。<br>　　野渡波摇月，空城雨翳钟。此心随去马，迢递过千峰。
◎卷.22【送许温（一作浑）】方干<br>　　壮岁分罙切，少年心正同。当闻千里去，难遣一尊空。<br>　　翳烛蒹葭雨，吹帆橘柚风。明年见亲族，尽集在怀中。
◎卷.23【镜中别业二首（一作镜湖西岛闲居）】方干<br>　　寒山压镜心，此处是家林。梁燕窥春醉，岩猿学夜吟。<br>　　云连平地起，月向白波沈。犹自闻钟角，栖身可在深。<br>　　世人如不容，吾自纵天慵。落叶凭风扫，香粳倩水舂。<br>　　花期连郭雾，雪夜隔湖钟。身外无能事，头宜白此峰。
◎卷.24【经周处士故居】方干<br>　　愁吟与独行，何事不伤情。久立钓鱼处，唯闻啼鸟声。<br>　　山蔬和草嫩，海树入篱生。吾在兹溪上，怀君恨不平。
◎卷.25【赠喻凫】方干<br>　　所得非众语，众人那得知。才吟五字句，又白几茎髭。<br>　　月阁欹眠夜，霜轩正坐时。沈思心更苦，恐作满头丝。
◎卷.26【早发洞庭】方干<br>　　长天接广泽，二气共含秋。举目无平地，何心恋直钩。<br>　　孤钟鸣大岸，片月落中流。却忆鸱夷子，当时此泛舟。
◎卷.27【贻钱塘县路明府】方干<br>　　志业不得力，到今犹苦吟。吟成五字句，用破一生心。<br>　　世路屈声远，寒溪怨气深。前贤多晚达，莫怕鬓霜侵。
◎卷.28【湖上言事寄长城喻明府】方干<br>　　吟霜与卧云，此兴亦甘贫。吹箭落翠羽，垂丝牵锦鳞。<br>　　满湖风撼月，半日雨藏春。却笑萦簪组，劳心字远人。
◎卷.29【涵碧亭（洋州于中丞宰东阳日置）】方干<br>　　高低竹杂松，积翠复留风。路极阴溪里，寒生暑气中。<br>　　闲云低覆草，片水静涵空。方见洋源牧，心侔造化功。
◎卷.30【除夜】方干<br>　　永怀难自问，此夕众愁兴。晓韵侵春角，寒光隔岁灯。<br>　　心燃一寸火，泪结两行冰。煦育诚非远，阳和又欲升。
◎卷.31【赠许牍山人】方干<br>　　才子醉更逸，一吟倾一觞。支颐忍有得，摇笔便成章。<br>　　王粲实可重，祢衡争不狂。何时应会面，梦里是潇湘。
◎卷.32【赠功成将】方干<br>　　定难在明略，何曾劳战争。飞书谕强寇，计日下重城。<br>　　深雪移军夜，寒笳出塞情。苦心殊易老，新发早年生。
◎卷.33【白艾原客】方干<br>　　原上桑柘瘦，再来还见贫。沧州几年隐，白发一茎新。<br>　　败叶平空堑，残阳满近邻。闲言说知己，半是学禅人。
◎卷.34【朔管】方干<br>　　寥寥落何处，一夜过胡天。送苦秋风外，吹愁白发边。<br>　　望乡皆下泪，久戍尽休眠。寂寞空沙晓，开眸片月悬。
◎卷.35【忆故山】方干<br>　　旧山长系念，终日卧边亭。道路知已远，梦魂空再经。<br>　　秋泉凉好引，乳鹤静宜听。独上高楼望，蓬身且未宁。
◎卷.36【冬夜泊僧舍】方干<br>　　江东寒近腊，野寺水天昏。无酒能消夜，随僧早闭门。<br>　　照墙灯焰细，著瓦雨声繁。漂泊仍千里，清吟欲断魂。
◎卷.37【新秋独夜寄戴叔伦】方干<br>　　遥夜独不卧，寂寥庭户中。河明五陵上，月满九门东。<br>　　万里亲朋散，故园沧海空。归怀正南望，此夕起秋风。
◎卷.38【送沛县司马丞之任】方干<br>　　举酒一相劝，逢春聊尽欢。羁游故交少，远别后期难。<br>　　路上野花发，雨中青草寒。悠悠两都梦，小沛与长安。
◎卷.39【送卢评事东归（一作戴叔伦诗，题云送友人东归）】方干<br>　　万里杨柳色，出关随故人。轻烟覆流水，落日照行尘。<br>　　积梦江湖阔，忆家兄弟贫。裴回灞亭上，不语共伤春。
◎卷.40【清明日送邓芮还乡（一作戴叔伦诗）】方干<br>　　钟鼓喧离室，车徒促夜装。晓榆新变火，轻柳暗飞霜。<br>　　转镜看华发，传杯话故乡。每嫌儿女泪，今日自沾裳。<br>第六百四十九卷
◎卷.1【送崔拾遗出使江东】方干<br>　　九门思谏诤，万里采风谣。关外逢秋月，天涯过晚潮。<br>　　雁飞云杳杳，木落浦萧萧。空怨他乡别，回舟暮寂寥。
◎卷.2【重阳日送洛阳李丞之任】方干<br>　　为文通绝境，从宦及良辰。洛下知名早，腰边结绶新。<br>　　且倾浮菊酒，聊拂染衣尘。独恨沧州侣，愁来别故人。
◎卷.3【江州送李侍御归东洛】方干<br>　　独乘骢马去，不并旅人还。中外名卿贵，田园高步闲。<br>　　暮春经楚县，新月上淮山。道路空瞻望，轩车不敢攀。
◎卷.4【送郭太祝归江东】方干<br>　　乡人去欲尽，北雁又南飞。京洛风尘久，江淮音信稀。<br>　　旧山知独往，一醉莫相违。未得解羁旅，无劳问是非。
◎卷.5【送李恬及第后还贝州】方干<br>　　成名年少日，就业圣人书。擢桂谁相比，籝金已不如。<br>　　东城送归客，秋日待征车。若到清潭畔，儒风变里闾。
◎卷.6【收两京后还上都兼访一二亲故】方干<br>　　离堂千里客，归骑五陵人。路转函关晚，烟开上苑新。<br>　　天涯将野服，阙下见乡亲。问得存亡事，裁诗寄海滨。
◎卷.7【送汶上王明府之任】方干<br>　　何时到故乡，归去佩铜章。亲友移家尽，闾阎百战伤。<br>　　背关馀草木，出塞足风霜。遗老应相贺，知君不下堂。
◎卷.8【湖南使院遣情送江夏贺侍郎】方干<br>　　云雨一消散，悠悠关复河。俱从泛舟役，遂隔洞庭波。<br>　　楚水去不尽，秋风今更过。无由得相见，却恨寄书多。
◎卷.9【过申州作】方干<br>　　万人曾死战，几户免刀兵。井邑初安堵，儿童未长成。<br>　　凉风吹古木，野火烧残营。寥落千馀里，山高水复清。
◎卷.10【汝南过访田评事】方干<br>　　移家近汉阴，不复问华簪。买酒宜城远，烧田梦泽深。<br>　　暮山逢鸟入，寒水见鱼沈。与物皆无累，终年惬本心。
◎卷.11【送道上人游方】方干<br>　　律仪通外学，诗思入玄关。烟景随人别，风姿与物闲。<br>　　贯花留静室，咒水度空山。谁识浮云意，悠悠天地间。
◎卷.12【送饶州王司法之任兼寄朱处士】方干<br>　　莫辞还作吏，且喜速回车。留醉悲残岁，含情寄远书。<br>　　共看衰老近，转觉宦名虚。遥想清溪畔，幽人得自如。
◎卷.13【詹碏山居】方干<br>　　爱此栖心静，风尘路已赊。十馀茎野竹，一两树山花。<br>　　绕石开泉细，穿罗引径斜。无人会幽意，来往在烟霞。
◎卷.14【晓角】方干<br>　　画角吹残月，寒声发戍楼。立霜嘶马怨，攒碛泣兵愁。<br>　　燕雁鸣云畔，胡风冷草头。罢闻三会后，天迥晓星流。
◎卷.15【冬日】方干<br>　　烧火掩关坐，穷居客访稀。冻云愁暮色，寒日淡斜晖。<br>　　穿牖竹风满，绕庭云叶飞。已嗟周一岁，羁寓尚何依。
◎卷.16【残秋送友】方干<br>　　早为千里别，况复是秋残。木叶怨先老，江云愁暮寒。<br>　　交情如水淡，离酒泛杯宽。料想还家后，休吟行路难。
◎卷.17【客行】方干<br>　　藕叶缀为衣，东西泣路岐。乡心日落后，身计酒醒时。<br>　　触目多添感，凝情足所思。羁愁难尽遣，行坐一低眉。
◎卷.18【秋夜】方干<br>　　度鸿惊睡醒，欹枕已三更。梦破寂寥思，灯残零落明。<br>　　空窗闲月色，幽壁静虫声。况是离乡久，依然无限情。
◎卷.19【新月】方干<br>　　入夜天西见，蛾眉冷素光。潭鱼惊钓落，云雁怯弓张。<br>　　隐隐临珠箔，微微上粉墙。更怜三五夕，仙桂满轮芳。
◎卷.20【滁上怀周贺】方干<br>　　就枕忽不寐，孤怀兴叹初。南谯收旧历，上苑绝来书。<br>　　暝雪细声积，晨钟寒韵疏。侯门昔弹铗，曾共食江鱼。
◎卷.21【寄石湓清越上人】方干<br>　　寺处唯高僻，云生石枕前。静吟因得句，独夜不妨禅。<br>　　窗接停猿树，岩飞浴鹤泉。相思有书札，俱倩猎人传。
◎卷.22【陈式水墨山水】方干<br>　　造化有功力，平分归笔端。溪如冰后听，山似烧来看。<br>　　立意雪髯出，支颐烟汗干。世间从尔后，应觉致名难。
◎卷.23【陈秀才亭际木兰】方干<br>　　昔见初栽日，今逢成树时。存思心更感，绕看步还迟。<br>　　蝶舞摇风蕊，莺啼含露枝。裴回不忍去，应与醉相宜。
◎卷.24【赠镜公（一作旅次钱塘）】方干<br>　　幽独度遥夜，夜清神更闲。高风吹越树，细露湿湖山。<br>　　月皎微吟后，钟鸣不寐间。如教累簪组，此兴岂相关。
◎卷.25【登雪窦僧家（一作书窦云禅者壁）】方干<br>　　登寺寻盘道，人烟远更微。石窗秋见海，山霭暮侵衣。<br>　　众木随僧老，高泉尽日飞。谁能厌轩冕，来此便忘机。
◎卷.26【途中逢进士许巢】方干<br>　　声望去已远，门人无不知。义行相识处，贫过少年时。<br>　　妨寐夜吟苦，爱闲身达迟。难求似君者，我去更逢谁。
◎卷.27【赠玛瑙山禅者（一作赠玛瑙禅师归京）】方干<br>　　芿草不停兽，因师山更灵。村林朝乞食，风雨夜开扃。<br>　　井味兼松粉，云根着净瓶。尘劳如醉梦，对此暂能醒。
◎卷.28【酬故人陈乂都】方干<br>　　远别那无梦，重游自有期。半年乡信到，两地赤心知。<br>　　坐久吟移调，更长砚结凘。文人才力薄，终怕阿戎欺。
◎卷.29【闰春】方干<br>　　幂幂复苍苍，微和傍早阳。前春寒已尽，待闰日犹长。<br>　　柳变虽因雨，花迟岂为霜。自兹延圣历，谁不驻年光。
◎卷.30【方著作画竹】方干<br>　　叠叶与高节，俱从毫末生。流传千古誉，研炼十年情。<br>　　向月本无影，临风疑有声。吾家钓台畔，似此两三茎。
◎卷.31【题友人山花】方干<br>　　平明方发尽，为待好风吹。不见移来日，先愁落去时。<br>　　浓香薰叠叶，繁朵压卑枝。坐看皆终夕，游蜂似有期。
◎卷.32【赠诗僧怀静】方干<br>　　几生馀习在，时复作微吟。坐夏莓苔合，行禅桧柏深。<br>　　入山成白首，学道是初心。心地不移变，徒云寒暑侵。
◎卷.33【赠许牍秀才】方干<br>　　理论与妙用，皆从人外来。山河澄正气，雪月助宏才。<br>　　傲世寄渔艇，藏名归酒杯。升沈在方寸，即恐起风雷。
◎卷.34【送于丹】方干<br>　　至业是至宝，莫过心自知。时情如甚畅，天道即无私。<br>　　入洛霜霰苦，离家兰菊衰。焚舟不回顾，薄暮又何之。
◎卷.35【送人游日本国】方干<br>　　苍茫大荒外，风教即难知。连夜扬帆去，经年到岸迟。<br>　　波涛含左界，星斗定东维。或有归风便，当为相见期。
◎卷.36【东溪言事寄于丹】方干<br>　　日月昼夜转，年光难驻留。轩窗才过雨，枕簟即知秋。<br>　　草际鸟行出，溪中虹影收。唯君壮心在，应笑卧沧洲。
◎卷.37【暮发七里滩夜泊严光台下】方干<br>　　一瞬即七里，箭驰犹是难。樯边走岚翠，枕底失风湍。<br>　　但讶猿鸟定，不知霜月寒。前贤竟何益，此地误垂竿。
◎卷.38【处州洞溪】方干<br>　　气象四时清，无人画得成。众山寒叠翠，两派绿分声。<br>　　坐月何曾夜，听松不似晴。混元融结后，便有此溪名。
◎卷.39【称心寺中岛】方干<br>　　水木深不极，似将星汉连。中州唯此地，上界别无天。<br>　　雪折停猿树，花藏浴鹤泉。师为终老意，日日复年年。
◎卷.40【岁晚苦寒】方干<br>　　地气寒不畅，严风无定时。挑灯青烬少，呵笔尺书迟。<br>　　白兔没已久，晨鸡僵未知。伫看开圣历，喧煦立为期。
◎卷.41【杜鹃花】方干<br>　　未问移栽日，先愁落地时。疏中从间叶，密处莫烧枝。<br>　　郢客教谁探，胡蜂是自知。周回两三步，常有醉乡期。
◎卷.42【山中】方干<br>　　散拙亦自遂，粗将猿鸟同。飞泉高泻月，独树迥含风。<br>　　果落盘盂上，云生箧笥中。未甘明圣日，终作钓渔翁。
◎卷.43【路支使小池】方干<br>　　儿童戏穿凿，咫尺见津涯。藓岸和纤草，松泉溅浅沙。<br>　　光含半床月，影入一枝花。到此无醒日，当时有习家。
◎卷.44【清源标公】方干<br>　　师为众人重，始得众人师。年到白头日，行如新戒时。<br>　　瓶添放鱼涧，窗迥袅猿枝。此地堪终老，迷痴自不知。
◎卷.45【题雪窦禅师壁（一作赠雪窦峰禅师）】方干<br>　　飞泉溅禅石，瓶注亦生苔。海上山不浅，天边人自来。<br>　　长年随桧柏，独夜任风雷。猎者闻疏磬，知师入定回。
◎卷.46【重寄金山寺僧】方干<br>　　风涛匝山寺，磬韵达渔船。此处别师久，远怀无信传。<br>　　月华妨静烛，鸟语答幽禅。已见如如理，灰心应不然。
◎卷.47【哭胡珪】方干<br>　　才高登上第，孝极殁庐茔。一命何无定，片言徒有声。<br>　　故园花自发，新冢月初明。寂寞重泉里，岂知春物荣。
◎卷.48【与清溪赵明府】方干<br>　　清规暂趋府，独立与谁亲。遂性无非酒，求闲却爱贫。<br>　　林泉应入梦，印绶莫留人。王事闻多暇，吟来几首新。
◎卷.49【送剡县陈永秩满归越】方干<br>　　俸禄三年后，程途一月间。舟中非客路，镜里是家山。<br>　　密雪沾行袂，离杯变别颜。古人唯贺满，今挈解由还。
◎卷.50【示乡叟】方干<br>　　暮齿甘衰谢，逢人惜别离。青山前代业，老树此身移。<br>　　买药将衣尽，寻方见字迟。如何镊残鬓，览镜变成丝。
◎卷.51【游竹林寺】方干<br>　　得路到深寺，幽虚曾识名。藓浓阴砌古，烟起暮香生。<br>　　曙月落松翠，石泉流梵声。闻僧说真理，烦恼自然轻。
◎卷.52【陆处士别业】方干<br>　　问道远相访，无人觉路长。夜深回钓楫，月影出书床。<br>　　蝉噪蓼花发，禽来山果香。多时欲归去，西望又斜阳。
◎卷.53【赠中岳僧】方干<br>　　坐来丛木大，谁见入岩年。多病长留药，无忧亦是禅。<br>　　支床移片石，舂粟引高泉。尽愿求心法，逢谁即拟传。
◎卷.54【寄普州贾司仓岛】方干<br>　　乱山重复叠，何路访先生。岂料多才者，空垂不世名。<br>　　闲曹犹得醉，薄俸亦胜耕。莫问吟诗石，年年芳草平。
◎卷.55【送镜空上人游江南】方干<br>　　去住如云鹤，飘然不可留。何山逢后夏，一食在孤舟。<br>　　细雨莲塘晚，疏蝉橘岸秋。应怀旧溪月，夜过石窗流。
◎卷.56【新正】方干<br>　　荜门惆怅内，时节暗来频。每见新正雪，长思故国春。<br>　　云西斜去雁，江上未归人。又一年为客，何媒得到秦。
◎卷.57【夜听步虚】方干<br>　　寂寂永宫里，天师朝礼声。步虚闻一曲，浑欲到三清。<br>　　瑞草秋风起，仙阶夜月明。多年远尘意，此地欲铺平。
◎卷.58【题碧溪山禅老（一作赠鹤隐寺僧）】方干<br>　　师步有云随，师情唯鹤知。萝迷收朮路，雪隔出溪时。<br>　　竹狖窥沙井，岩禽停桧枝。由来傲卿相，卧稳答书迟。
◎卷.59【寒食宿先天寺无可上人房】方干<br>　　双扉桧下开，寄宿石房苔。幡北灯花动，城西雪霰来。<br>　　收棋想云梦，罢茗议天台。同忆前年腊，师初白阁回。
◎卷.60【中秋月】方干<br>　　凉霄烟霭外，三五玉蟾秋。列野星辰正，当空鬼魅愁。<br>　　泉澄寒魄莹，露滴冷光浮。未折青青桂，吟看不忍休。
◎卷.61【暮冬书怀呈友人（一作喻凫诗）】方干<br>　　空为梁甫吟，谁竟是知音。风雪生寒夜，乡园来旧心。<br>　　沧江孤棹迥，白阁一钟深。君子久忘我，此怀甘自沈。
◎卷.62【赠江南僧】方干<br>　　忘机室亦空，禅与沃州同。唯有半庭竹，能生竟日风。<br>　　思山海月上，出定印香终。继后传衣者，还须立雪中。
◎卷.63【柳】方干<br>　　摇曳惹风吹，临堤软胜丝。态浓谁为识，力弱自难持。<br>　　学舞枝翻袖，呈妆叶展眉。如何一攀折，怀友又题诗。
◎卷.64【送姚合员外赴金州】方干<br>　　受诏从华省，开旗发帝州。野烟新驿曙，残照古山秋。<br>　　树势连巴没，江声入楚流。唯应化行后，吟句上闲楼。
◎卷.65【送江阴霍明府之任】方干<br>　　遥遥去舸新，浸郭苇兼蘋。树列巢滩鹤，乡多钓浦人。<br>　　虹分阳羡雨，浪隔广陵春。知竟三年秩，琴书外是贫。
◎卷.66【送友及第归浙东】方干<br>　　南行无俗侣，秋雁与寒云。野趣自多惬，乡名人共闻。<br>　　吴山中路断，浙水半江分。此地登临惯，摅情一送君。
◎卷.67【山中即事】方干<br>　　趋世非身事，山中适性情。野花多异色，幽鸟少凡声。<br>　　树影搜凉卧，苔光破碧行。闲寻采药处，仙路渐分明。
◎卷.68【过黄州作】方干<br>　　弭节齐安郡，孤城百战残。傍村林有虎，带郭县无官。<br>　　暮角梅花怨，清江桂影寒。黍离缘底事，撩我起长叹。<br>第六百五十卷
◎卷.1【元日】方干<br>　　晨鸡两遍报更阑，刁斗无声晓漏干。暖日映山调正气，<br>　　东风入树舞残寒。轩车欲识人间感，献岁须来帝里看。<br>　　才酌屠苏定年齿，坐中惟笑鬓毛斑。
◎卷.2【别从兄郜】方干<br>　　展翅开帆只待风，吹嘘成事古今同。已呼断雁归行里，<br>　　全胜枯鳞在辙中。若许死前恩少报，终期言下命潜通。<br>　　临岐再拜无馀事，愿取文章达圣聪。
◎卷.3【寄江陵王少府】方干<br>　　分手频曾变寒暑，迢迢远意各何如。波涛一阻两乡梦，<br>　　岁月无过双鲤鱼。吟处落花藏笔砚，睡时斜雨湿图书。<br>　　此来俗辈皆疏我，唯有故人心不疏。
◎卷.4【题睦州乌龙山禅居】方干<br>　　曙后月华犹冷湿，自知坐卧逼天宫。晨鸡未暇鸣山底，<br>　　早日先来照屋东。人世驱驰方丈内，海波摇动一杯中。<br>　　伴师长住应难住，归去仍须入俗笼。
◎卷.5【寄杭州于郎中】方干<br>　　虽云圣代识贤明，自是山河应数生。大雅篇章无弟子，<br>　　高门世业有公卿。入楼早月中秋色，绕郭寒潮半夜声。<br>　　白屋青云至悬阔，愚儒肝胆若为倾。
◎卷.6【寄灵武胡常侍】方干<br>　　青云直上路初通，已在明君倚注中。欲遣为霖安九有，<br>　　先令作相赞东宫。自从忠谠承天眷，更用文篇续国风。<br>　　最是何人感恩德，谢敷星下钓渔翁。
◎卷.7【上张舍人】方干<br>　　海内芳声谁可并，承家三代相门深。剖符已副东人望，<br>　　援笔曾传圣主心。此地清廉惟饮水，四方焦热待为霖。<br>　　他年莫学鸱夷子，远泛扁舟用铸金。
◎卷.8【题慈溪张丞壁】方干<br>　　因君贰邑蓝溪上，遣我维舟红叶时。共向乡中非半面，<br>　　俱惊鬓里有新丝。伫看孤洁成三考，应笑愚疏舍一枝。<br>　　貌似故人心尚喜，相逢况是旧相知。
◎卷.9【赠邻居袁明府】方干<br>　　隔竹每呼皆得应，二心亲熟更如何。文章锻炼犹相似，<br>　　年齿参差不校多。雨后卷帘看越岭，更深欹枕听湖波。<br>　　朝昏幸得同醒醉，遮莫光阴自下坡。
◎卷.10【孙氏林亭】方干<br>　　池亭才有二三亩，风景胜于千万家。瑟瑟林排全巷竹，<br>　　猩猩血染半园花。并床欹枕逢春尽，援笔持杯到日斜。<br>　　丱角相知成白首，而今欢笑莫咨嗟。
◎卷.11【漳州阳亭言事寄于使君】方干<br>　　谢守登城对远峰，金英泛泛满金钟。楼头风景八九月，<br>　　床下水云千万重。红旆朝昏虽许近，清才今古定难逢。<br>　　鲤鱼纵是凡鳞鬣，得在膺门合作龙。
◎卷.12【别胡中丞】方干<br>　　二年朝夜见双旌，心魄知恩梦亦惊。幽贱粗能分菽麦，<br>　　从容岂合遇公卿。吹嘘若自毫端出，羽翼应从肉上生。<br>　　却恨此身唯一死，空将一死报犹轻。
◎卷.13【游张公洞寄陶校书】方干<br>　　步步势穿江底去，此中危滑转身难。下蒸阴气松萝湿，<br>　　外制温风杖屦寒。数里烟云方觉异，前程世界更应宽。<br>　　由来委曲寻仙路，不似先生换骨丹。
◎卷.14【题睦州郡中千峰榭】方干<br>　　岂知平地似天台，朱户深沈别径开。曳响露蝉穿树去，<br>　　斜行沙鸟向池来。窗中早月当琴榻，墙上秋山入酒杯。<br>　　何事此中如世外，应缘羊祜是仙才。
◎卷.15【登新城县楼赠蔡明府】方干<br>　　杨震东来是宦游，政成登此自消忧。草中白道穿村去，<br>　　树里清溪照郭流。纵目四山宜永日，开襟五月似高秋。<br>　　不知县籍添新户，但见川原桑柘稠。
◎卷.16【和于中丞登扶风亭】方干<br>　　避石攀萝去不迷，行时举步似丹梯。东轩海日已先照，<br>　　下界晨鸡犹未啼。郭里云山全占寺，村前竹树半藏溪。<br>　　谢公吟望多来此，此地应将岘首齐。
◎卷.17【赠信州高员外】方干<br>　　溪势盘回绕郡流，饶阳春色满溪楼。岂唯啼鸟催人醉，<br>　　更有繁花笑客愁。蹇拙命中迷直道，仁慈风里驻扁舟。<br>　　膺门若感深恩去，终杀微躯未足酬。
◎卷.18【漳州于使君罢郡如之任漳南去上国二十四州…亲故】方干<br>　　漳南罢郡如之任，二十四州相次迎。泊岸旗幡邮吏拜，<br>　　连山风雨探人行。月中倚棹吟渔浦，花底垂鞭醉凤城。<br>　　圣主此时思共理，又应何处救苍生。
◎卷.19【送弟子伍秀才赴举】方干<br>　　天遣相门延积庆，今同太庙荐嘉宾。柳条此日同谁折，<br>　　桂树明年为尔春。倚棹寒吟渔浦月，垂鞭醉入凤城尘。<br>　　由来不要文章得，要且文章出众人。
◎卷.20【贻高谠】方干<br>　　都缘相府有宗兄，却恐妨君正路行。石上长松自森秀，<br>　　雪中孤玉更凝明。西陵晓月中秋色，北固军鼙半夜声。<br>　　幸有清才与洪笔，何愁高节不公卿。
◎卷.21【题长洲陈明府小亭】方干<br>　　坐看孤峭却劳神，还是微吟到日曛。松鹤认名呼得下，<br>　　沙蝉飞处听犹闻。夜阑亦似深山月，雨后唯关满屋云。<br>　　便此消遥应不易，朱衣红旆未容君。
◎卷.22【送朱二十赴涟水】方干<br>　　到县却应嫌水阔，离家终是见山疏。笙歌不驻难辞酒，<br>　　舟楫将行负担书。为政必能安楚老，向公犹可钓淮鱼。<br>　　鸾凰取便多如此，掠地斜飞上太虚。
◎卷.23【德政上睦州胡中丞】方干<br>　　上德由来合动天，旌旗到日是丰年。群书已熟无人似，<br>　　五字研成举世传。莫道政声同宇宙，须知紫气满山川。<br>　　岂唯里巷皆苏息，犹有恩波及钓船。
◎卷.24【袁明府以家酝寄余余以山梅答赠非唯四韵兼亦双关】方干<br>　　封匏寄酒提携远，织笼盛梅答赠迟。九度搅和谁用法，<br>　　四边窥摘自攀枝。樽罍泛蚁堪尝日，童稚驱禽欲熟时。<br>　　毕卓醉狂潘氏少，倾来掷去恰相宜。
◎卷.25【上杭州姚郎中】方干<br>　　能除疾瘼似良医，一郡乡风当日移。身贵久离行药伴，<br>　　才高独作后人师。春游下马皆成宴，吏散看山即有诗。<br>　　借问公方与文道，而今中夏更传谁。
◎卷.26【送叶秀才赴举兼呈吕少监】方干<br>　　君辞旧里一年期，艺至心身亦自知。尊尽离人看北斗，<br>　　月寒惊鹊绕南枝。书回册市砧应绝，棹出村潭菊未衰。<br>　　与尔相逢终不远，昨闻秘监在台墀。
◎卷.27【自缙云赴郡溪流百里轻棹一发曾不崇朝…段郎中】方干<br>　　激箭溪湍势莫凭，飘然一叶若为乘。仰瞻青壁开天罅，<br>　　斗转寒湾避石棱。巢鸟夜惊离岛树，啼猿昼怯下岩藤。<br>　　此中明日寻知己，恐似龙门不易登。
◎卷.28【胡中丞早梅】方干<br>　　不独闲花不共时，一株寒艳尚参差。凌晨未喷含霜朵，<br>　　应候先开亚水枝。芬郁合将兰并茂，凝明应与雪相宜。<br>　　谢公吟赏愁飘落，可得更拈长笛吹。
◎卷.29【牡丹】方干<br>　　借问庭芳早晚栽，座中疑展画屏开。花分浅浅胭脂脸，<br>　　叶堕殷殷腻粉腮。红砌不须夸芍药，白蘋何用逞重台。<br>　　殷勤为报看花客，莫学游蜂日日来。
◎卷.30【观项信水墨】方干<br>　　险峭虽从笔下成，精能皆自意中生。倚云孤桧知无朽，<br>　　挂壁高泉似有声。转扇惊波连岸动，回灯落日向山明。<br>　　小年师祖过今祖，异域应传项信名。
◎卷.31【书桃花坞周处士壁】方干<br>　　醉吟雪月思深苦，思苦神劳华发生。自学古贤修静节，<br>　　唯应野鹤识高情。细泉出石飞难尽，孤烛和云湿不明。<br>　　何事懒于嵇叔夜，更无书札答公卿。
◎卷.32【题桐庐谢逸人江居】方干<br>　　少小高眠无一事，五侯勋盛欲如何。湖边倚杖寒吟苦，<br>　　石上横琴夜醉多。鸟自树梢随果落，人从窗外卸帆过。<br>　　由来朝市为真隐，可要栖身向薜萝。
◎卷.33【叙雪寄喻凫】方干<br>　　密片无声急复迟，纷纷犹胜落花时。从容不觉藏苔径，<br>　　宛转偏宜傍柳丝。透室虚明非月照，满空回散是风吹。<br>　　高人坐卧才方逸，援笔应成六出词。
◎卷.34【叙雪寄喻凫（一作杜荀鹤）】方干<br>　　密片繁声旋不销，萦风杂霰转飘飖。澄江莫蔽长流色，<br>　　衰柳难黏自动条。湿气添寒酤酒夜，素花迎曙卷帘朝。<br>　　此时明径无行迹，唯望徽之问寂寥。
◎卷.35【哭秘书姚少监】方干<br>　　寒空此夜落文星，星落文留万古名。入室几人成弟子，<br>　　为儒是处哭先生。家无谏草逢明代，国有遗篇续正声。<br>　　晓向平原陈葬礼，悲风吹雨湿铭旌。
◎卷.36【送人宰永泰】方干<br>　　北人虽泛南流水，称意南行莫恨赊。道路先经毛竹岭，<br>　　风烟渐近刺桐花。舟停渔浦犹为客，县入樵溪似到家。<br>　　下马政声王事少，应容闲吏日高衙。
◎卷.37【旅次洋州寓居郝氏林亭】方干<br>　　举目纵然非我有，思量似在故山时。鹤盘远势投孤屿，<br>　　蝉曳残声过别枝。凉月照窗欹枕倦，澄泉绕石泛觞迟。<br>　　青云未得平行去，梦到江南身旅羁。
◎卷.38【茅山赠洪拾遗】方干<br>　　圣代谏臣停谏舌，求归故里傲云霞。溪头讲树缆渔艇，<br>　　箧里朝衣输酒家。但爱身闲辞禄俸，那嫌岁计在桑麻。<br>　　我来幸与诸生异，问答时容近绛纱。
◎卷.39【睦州吕郎中郡中环溪亭】方干<br>　　为是仙才登望处，风光便似武陵春。闲花半落犹迷蝶，<br>　　白鸟双飞不避人。树影兴馀侵枕簟，荷香坐久著衣巾。<br>　　暂来此地非多日，明主那容借寇恂。
◎卷.40【赠华阴隐者】方干<br>　　少微夜夜当仙掌，更有何人在此居。花月旧应看浴鹤，<br>　　松萝本自伴删书。素琴醉去经宵枕，衰发寒来向日梳。<br>　　故国多年归未遂，因逢此地忆吾庐。
◎卷.41【上杭州杜中丞】方干<br>　　昔用雄才登上第，今将重德合明君。苦心多为安民术，<br>　　援笔皆成出世文。寒角细吹孤峤月，秋涛横卷半江云。<br>　　掠天逸势应非久，一鹗那栖众鸟群。
◎卷.42【赠处州段郎中】方干<br>　　幸见仙才领郡初，郡城孤峭似仙居。杉萝色里游亭榭，<br>　　瀑布声中阅簿书。德重自将天子合，情高元与世人疏。<br>　　寒潭是处清连底，宾席何心望食鱼。
◎卷.43【书法华寺上方禅壁】方干<br>　　砌下松巅有鹤栖，孤猿亦在鹤边啼。卧闻雷雨归岩早，<br>　　坐见星辰去地低。一径穿缘应就郭，千花掩映似无溪。<br>　　是非生死多忧恼，此日蒙师为破迷。
◎卷.44【书吴道隐林亭】方干<br>　　藓榭莎亭萝筱阴，依稀气象似山林。橘枝亚路黄苞重，<br>　　井脉牵湖碧甃深。稚子遮门留熟客，惊蝉入座避游禽。<br>　　四邻不见孤高处，翻笑腾腾只醉吟。
◎卷.45【陪王大夫泛湖】方干<br>　　去去凌晨回见星，木兰舟稳画桡轻。白波潭上鱼龙气，<br>　　红树林中鸡犬声。蜜炬烧残银汉昃，羽觞飞急玉山倾。<br>　　此时检点诸名士，却是渔翁无姓名。
◎卷.46【赠会稽张少府】方干<br>　　高节何曾似任官，药苗香洁备常餐。一分酒户添犹得，<br>　　五字诗名隐即难。笑我无媒生鹤发，知君有意忆渔竿。<br>　　明年莫便还家去，镜里云山且共看。
◎卷.47【送郑台处士归绛岩】方干<br>　　荣启先生挟琴去，厌寻灵胜忆岩栖。白猿垂树窗边月，<br>　　红鲤惊钩竹外溪。惯采药苗供野馔，曾书蕉叶寄新题。<br>　　古贤犹怆河梁别，未可匆匆便解携。
◎卷.48【因话天台胜异仍送罗道士】方干<br>　　积翠千层一径开，遥盘山腹到琼台。藕花飘落前岩去，<br>　　桂子流从别洞来。石上丛林碍星斗，窗边瀑布走风雷。<br>　　纵云孤鹤无留滞，定恐烟萝不放回。
◎卷.49【哭喻凫先辈】方干<br>　　日夜役神多损寿，先生下世未中年。撰碑纵托登龙伴，<br>　　营奠应支卖鹤钱。孤垄阴风吹细草，空窗湿气渍残篇。<br>　　人间别更无冤事，到此谁能与问天。
◎卷.50【湖北有茅斋湖西有松岛轻棹往返颇谐素心因成四韵】方干<br>　　湖北湖西往复还，朝昏只处自由间。暑天移榻就深竹，<br>　　月夜乘舟归浅山。绕砌紫鳞欹枕钓，垂檐野果隔窗攀。<br>　　古贤暮齿方如此，多笑愚儒鬓未斑。
◎卷.51【鉴湖西岛言事】方干<br>　　慵拙幸便荒僻地，纵听猿鸟亦何愁。偶斟药酒欺梅雨，<br>　　却著寒衣过麦秋。岁计有时添橡实，生涯一半在渔舟。<br>　　世人若便无知己，应向此溪成白头。
◎卷.52【山中言事】方干<br>　　欹枕亦吟行亦醉，卧吟行醉更何营。贫来犹有故琴在，<br>　　老去不过新发生。山鸟踏枝红果落，家童引钓白鱼惊。<br>　　潜夫自有孤云侣，可要王侯知姓名。
◎卷.53【赠萧山彭少府】方干<br>　　作尉孜孜更寒苦，操心至癖不为清。虽将剑鹤支残债，<br>　　犹有歌篇取盛名。尽拟勤求为弟子，皆将疑义问先生。<br>　　与君相识因儒术，岁月弥多别有情。
◎卷.54【赠式上人】方干<br>　　纵居鼙角喧阗处，亦共云溪邃僻同。万虑全离方寸内，<br>　　一生多在五言中。芰荷叶上难停雨，松桧枝间自有风。<br>　　莫笑旅人终日醉，吾将大醉与禅通。
◎卷.55【赠钱塘湖上唐处士】方干<br>　　我爱君家似洞庭，冲湾泼岸夜波声。蟾蜍影里清吟苦，<br>　　舴艋舟中白发生。常共酒杯为伴侣，复闻纱帽见公卿。<br>　　莫言举世无知己，自有孤云识此情。<br>第六百五十一卷
◎卷.1【山中言事】方干<br>　　日与村家事渐同，烧松啜茗学邻翁。池塘月撼芙蕖浪，<br>　　窗户凉生薜荔风。书幌昼昏岚气里，巢枝俯折雪声中。<br>　　山阴钓叟无知己，窥镜撏多鬓欲空。
◎卷.2【题陶详校书阳羡隐居】方干<br>　　芸香署里从容步，阳羡山中啸傲情。竿底紫鳞输钓伴，<br>　　花边白犬吠流莺。长潭五月含冰气，孤桧中宵学雨声。<br>　　便泛扁舟应未得，鸱夷弃相始垂名。
◎卷.3【秋晚林中寄宾幕】方干<br>　　八月萧条九月时，沙蝉海燕各分飞。杯盂未称尝生酒，<br>　　砧杵先催试熟衣。泉漱玉声冲石窦，橘垂朱实压荆扉。<br>　　无过纵有家山思，印绶留连争得归。
◎卷.4【与乡人鉴休上人别】方干<br>　　此日因师话乡里，故乡风土我偏谙。一枝竹叶如溪北，<br>　　半树梅花似岭南。山夜猎徒多信犬，雨天村舍未催蚕。<br>　　如今休作还家意，两须垂丝已不堪。
◎卷.5【送王霖赴举】方干<br>　　自古主司看荐士，明年应是不参差。须凭吉梦为先兆，<br>　　必恐长才偶盛时。北阙上书冲雪早，西陵中酒趁潮迟。<br>　　郄诜可要真消息，只向春前便得知。
◎卷.6【思越中旧游寄友】方干<br>　　甸外山川无越国，依稀只似剑门西。镜中叠浪摇星斗，<br>　　城上繁花咽鼓鼙。断臂青猿啼玉笥，成行白鸟下耶溪。<br>　　此中曾是同游处，迢递寻君梦不迷。
◎卷.7【陪胡中丞泛湖】方干<br>　　仙舟仙乐醉行春，上界稀逢下界人。绮绣峰前闻野鹤，<br>　　旌旗影里见游鳞。澄潭彻底齐心镜，杂树含芳让锦茵。<br>　　凡许从容谁不幸，就中光显是州民。
◎卷.8【叙雪献员外】方干<br>　　纷纭宛转更堪看，压竹摧巢井径漫。风柳细条黏不得，<br>　　春溪绿色蔽应难。清辉直认中庭月，湿气偏添半夜寒。<br>　　谢守来吟才更逸，郢词先至彩毫端。
◎卷.9【王将军】方干<br>　　大志无心守章句，终怀上略致殊功。保宁帝业青萍在，<br>　　投弃儒书绛帐空。密雪曙连葱岭道，青松夜起柳营风。<br>　　将星依旧当文座，应念愚儒命未通。
◎卷.10【阳亭言事献漳州于使君】方干<br>　　重叠山前对酒樽，腾腾兀兀度朝昏。平明疏磬白云寺，<br>　　遥夜孤砧红叶村。去鸟岂知烟树远，惊鱼应觉露荷翻。<br>　　旅人寄食逢黄菊，每见故人思故园。
◎卷.11【海石榴】方干<br>　　亭际夭妍日日看，每朝颜色一般般。满枝犹待春风力，<br>　　数朵先欺腊雪寒。舞蝶似随歌拍转，游人只怕酒杯干。<br>　　久长年少应难得，忍不丛边到夜观。
◎卷.12【嘉兴许明府】方干<br>　　檇李转闻风教好，重门夜不上重关。腰悬墨绶三年外，<br>　　身去青云一步间。勤苦字人酬帝力，从容对客问家山。<br>　　升沈路别情犹在，不忘乡中旧往还。
◎卷.13【再题路支使南亭】方干<br>　　行处避松兼碍石，即须门径落斜开。爱邀旧友看渔钓，<br>　　贪听新禽驻酒杯。树影不随明月去，溪声常送落花来。<br>　　睡时分得江淹梦，五色毫端弄逸才。
◎卷.14【路支使小池】方干<br>　　广狭偶然非制定，犹将方寸像沧溟。一泓春水无多浪，<br>　　数尺晴天几个星。露满玉盘当半夜，匣开金镜在中庭。<br>　　主人垂钓常来此，虽把鱼竿醉未醒。
◎卷.15【哭江西处士陈陶】方干<br>　　寿尽天年命不通，钓溪吟月便成翁。虽云挂剑来坟上，<br>　　亦恐藏书在壁中。巢父精灵归大夜，客儿才调振遗风。<br>　　南华至理须齐物，生死即应无异同。
◎卷.16【越中言事二首（咸通八年琅琊公到任后作）】方干<br>　　异术闲和合圣明，湖光浩气共澄清。郭中云吐啼猿寺，<br>　　山上花藏调角城。香起荷湾停棹饮，丝垂柳陌约鞭行。<br>　　游人今日又明日，不觉镜中新发生。<br>　　云霞水木共苍苍，元化分功秀一方。百里湖波轻撼月，<br>　　五更军角慢吹霜。沙边贾客喧鱼市，岛上潜夫醉笋庄。<br>　　终岁逍遥仁术内，无名甘老买臣乡。
◎卷.17【题龙瑞观兼呈徐尊师】方干<br>　　或雨或云常不定，地灵云雨自无时。世人莫识神方字，<br>　　仙鸟偏栖药树枝。远壑度年如晦暝，阴溪入夏有凌澌。<br>　　此中唯有师知我，未得寻师即梦师。
◎卷.18【送陈秀才将游霅上便议北归】方干<br>　　婆娑恋酒山花尽，绕缭还家水路通。转楫拟从青草岸，<br>　　吹帆犹是白蘋风。淮边欲暝军鼙急，洛下先寒苑树空。<br>　　诗句因余更孤峭，书题不合忘江东。
◎卷.19【送吴彦融赴举】方干<br>　　用心精至自无疑，千万人中似汝稀。上国才将五字去，<br>　　全家便待一枝归。西陵柳路摇鞭尽，北固潮程挂席飞。<br>　　想见明年榜前事，当时分散著来衣。
◎卷.20【同萧山陈长官县楼登望】方干<br>　　坐看南北与西东，远近无非礼义中。一县繁花香送雨，<br>　　五株垂柳绿牵风。寒涛背海喧还静，驿路穿林断复通。<br>　　仲叔受恩多感恋，裴回却怕酒壶空。
◎卷.21【送何道者】方干<br>　　何事忽来还忽去，孤云不定鹤情高。真经与术添年寿，<br>　　灵药分功入鬓毛。必拟一身生羽翼，终看陆地作波涛。<br>　　遍寻岩洞求仙者，即恐无人似尔曹。
◎卷.22【酬将作于少监】方干<br>　　由来至宝出毫端，五色炎光照室寒。仰望孤峰知耸峻，<br>　　前临积水见波澜。冰丝织络经心久，瑞玉雕磨措手难。<br>　　不是散斋兼拭目，寻常未便借人看。
◎卷.23【雪中寄殷道士】方干<br>　　大片纷纷小片轻，雨和风击更纵横。园林入夜寒光动，<br>　　窗户凌晨湿气生。蔽野吞村飘未歇，摧巢压竹密无声。<br>　　山阴道士吟多兴，六出花边五字成。
◎卷.24【宋从事】方干<br>　　出众仙才是谪仙，裁霞曳绣一篇篇。虽将洁白酬知己，<br>　　自有风流助少年。欹枕卧吟荷叶雨，持杯坐醉菊花天。<br>　　冥搜太苦神应乏，心在虚无更那边。
◎卷.25【出山寄苏从事】方干<br>　　寸心似火频求荐，两鬓如霜始息机。隔岸鸡鸣春耨去，<br>　　邻家犬吠夜渔归。倚松长啸宜疏拙，拂石欹眠绝是非。<br>　　多谢元瑜怜野贱，时回车马发光辉。
◎卷.26【送杭州李员外】方干<br>　　政成何用满三年，上界群仙待谪仙。便赴新恩归紫禁，<br>　　还从旧路上青天。笙歌怨咽当离席，更漏丁东在画船。<br>　　必恐驻班留立位，前程一步是炉烟。
◎卷.27【赠李支使】方干<br>　　药成平地是寥天，三十人中最少年。白雪振声来辇下，<br>　　青云开路到床前。公卿位近应翘足，荀宋才微可拍肩。<br>　　一等孔门为弟子，愚儒独自赋归田。
◎卷.28【卢卓山人画水】方干<br>　　常闻画石不画水，画水至难君得名。海色未将蓝汁染，<br>　　笔锋犹傍墨花行。散吞高下应无岸，斜蹙东南势欲倾。<br>　　坐久神迷不能决，却疑身在小蓬瀛。
◎卷.29【废宅】方干<br>　　主人何处独裴回，流水自流花自开。若见故交皆散去，<br>　　即应新燕不归来。入门缭绕穿荒竹，坐石逡巡染绿苔。<br>　　应是曾经恶风雨，修桐半折损琴材。
◎卷.30【题宝林山禅院】方干<br>　　山捧亭台郭绕山，遥盘苍翠到山巅。岩中古井虽通海，<br>　　窟里阴云不上天。罗列众星依木末，周回万室在檐前。<br>　　我来可要归禅老，一寸寒灰已达玄。
◎卷.31【题越州袁秀才林亭】方干<br>　　清邃林亭指画开，幽岩别派像天台。坐牵蕉叶题诗句，<br>　　醉触藤花落酒杯。白鸟不归山里去，红鳞多自镜中来。<br>　　终年此地为吟伴，早起寻君薄暮回。
◎卷.32【题龟山穆上人院】方干<br>　　修持百法过半百，日往月来心更坚。床上水云随坐夏，<br>　　林西山月伴行禅。寒蜩远韵来窗里，白鸟斜行起砌边。<br>　　我爱寻师师访我，只应寻访是因缘。
◎卷.33【赠美人四首】方干<br>　　直缘多艺用心劳，心路玲珑格调高。舞袖低徊真蛱蝶，<br>　　朱唇深浅假樱桃。粉胸半掩疑晴雪，醉眼斜回小样刀。<br>　　才会雨云须别去，语惭不及琵琶槽。<br>　　严冬忽作看花日，盛暑翻为见雪时。坐上弄娇声不转，<br>　　尊前掩笑意难知。含歌媚盼如桃叶，妙舞轻盈似柳枝。<br>　　年几未多犹怯在，些些私语怕人疑。<br>　　酒蕴天然自性灵，人间有艺总关情。剥葱十指转筹疾，<br>　　舞柳细腰随拍轻。常恐胸前春雪释，惟愁座上庆云生。<br>　　若教梅尉无仙骨，争得仙娥驻玉京。<br>　　昔日仙人今玉人，深冬相见亦如春。倍酬金价微含笑，<br>　　才发歌声早动尘。昔岁曾为萧史伴，今朝应作宋家邻。<br>　　百年别后知谁在，须遣丹青画取真。
◎卷.34【听段处士弹琴】方干<br>　　几年调弄七条丝，元化分功十指知。泉迸幽音离石底，<br>　　松含细韵在霜枝。窗中顾兔初圆夜，竹上寒蝉尽散时。<br>　　唯有此时心更静，声声可作后人师。
◎卷.35【初归镜中寄陈端公】方干<br>　　去岁离家今岁归，孤帆梦向鸟前飞。必知芦笋侵沙井，<br>　　兼被藤花占石矶。云岛采茶常失路，雪龛中酒不关扉。<br>　　故交若问逍遥事，玄冕何曾胜苇衣。
◎卷.36【再题龙泉寺上方】方干<br>　　牛斗正齐群木末，鸟行横截众山腰。路盘砌下兼穿竹，<br>　　井在岩头亦统潮。海岸四更看日出，石房三月任花烧。<br>　　未能割得繁华去，难向此中甘寂寞。
◎卷.37【于秀才小池】方干<br>　　一泓潋滟复澄明，半日功夫劚小庭。占地未过四五尺，<br>　　浸天唯入两三星。鹢舟草际浮霜叶，渔火沙边驻小萤。<br>　　才见规模识方寸，知君立意象沧溟。
◎卷.38【叙钱塘异胜】方干<br>　　暖景融融寒景清，越台风送晓钟声。四郊远火烧烟月，<br>　　一道惊波撼郡城。夜雪未知东岸绿，春风犹放半江晴。<br>　　谢公吟处依稀在，千古无人继盛名。
◎卷.39【赠中岩王处士】方干<br>　　垂杨袅袅草芊芊，气象清深似洞天。援笔便成鹦鹉赋，<br>　　洗花须用桔槔泉。商於避世堪同日，渭曲逢时必有年。<br>　　直恐刚肠闲未得，醉吟争奈被才牵。
◎卷.40【初归故里献侯郎中】方干<br>　　常思旧里欲归难，已作归心即自宽。此日早知无爵位，<br>　　当时便合把渔竿。朝昏入闰春将逼，城邑多山夏却寒。<br>　　不是幽愚望荣忝，君侯异礼亦何安。
◎卷.41【归睦州中路寄侯郎中】方干<br>　　颜巷萧条知命后，膺门感激受恩初。却容鹤发还蜗舍，<br>　　犹梦渔竿从隼旟。新定暮云吞故国，会稽春草入贫居。<br>　　乡中自古为儒者，谁得公侯降尺书。
◎卷.42【题报恩寺上方】方干<br>　　来来先上上方看，眼界无穷世界宽。岩溜喷空晴似雨，<br>　　林萝碍日夏多寒。众山迢递皆相叠，一路高低不记盘。<br>　　清峭关心惜归去，他时梦到亦难判。
◎卷.43【送永嘉王令之任二首】方干<br>　　定拟孜孜化海边，须判素发侮流年。波涛不应双溪水，<br>　　分野长如二月天。浮客若容开荻地，钓翁应免税苔田。<br>　　前贤未必全堪学，莫读当时归去篇。<br>　　虽展县图如到县，五程犹入缙云东。山间阁道盘岩底，<br>　　海界孤峰在浪中。礼法未闻离汉制，土宜多说似吴风。<br>　　字人若用非常术，唯要旬时便立功。
◎卷.44【盐官王长官新创瑞隐亭】方干<br>　　指画便分元化力，周回秀绝自清机。孤云恋石寻常住，<br>　　落絮萦风特地飞。雏鸟啼花催酿酒，惊鱼溅水误沾衣。<br>　　明年秩满难将去，何似先教画取归。
◎卷.45【李户曹小妓天得善击越器以成曲章】方干<br>　　越器敲来曲调成，腕头匀滑自轻清。随风摇曳有馀韵，<br>　　测水浅深多泛声。昼漏丁当相续滴，寒蝉计会一时鸣。<br>　　若教进上梨园去，众乐无由更擅名。
◎卷.46【岁晚言事寄乡中亲友】方干<br>　　急景苍茫昼若昏，夜风干峭触前轩。寒威半入龙蛇窟，<br>　　暖气全归草树根。蜡烬凝来多碧焰，香醪滴处有冰痕。<br>　　尺书未达年应老，先被新春入故园。
◎卷.47【赠孙百篇】方干<br>　　御题百首思纵横，半日功夫举世名。羽翼便从吟处出，<br>　　珠玑续向笔头生。莫嫌黄绶官资小，必料青云道路平。<br>　　才子风流复年少，无愁高卧不公卿。
◎卷.48【赠夏侯评事】方干<br>　　傍窥盛德与高节，缅想应无前后人。讲论参同深到骨，<br>　　停腾姹女立成银。棋功过却杨玄宝，易义精于梅子真。<br>　　朱紫侯门犹不见，可知岐路有风尘。
◎卷.49【送郑端公】方干<br>　　圣主伫知宣室事，岂容才子滞长沙。随珠此去方酬德，<br>　　赵璧当时误指瑕。骢马将离江浦月，绣衣却照禁中花。<br>　　应怜寂寞沧洲客，烟汉尘泥相去赊。
◎卷.50【题故人废宅二首】方干<br>　　举目凄凉入破门，鲛人一饭尚知恩。闲花旧识犹含笑，<br>　　怪石无情更不言。樵叟和巢伐桃李，牧童兼草踏兰荪。<br>　　壶觞笑咏随风去，唯有声声蜀帝魂。<br>　　寒莎野树入荒庭，风雨萧萧不掩扃。旧径已知无孟竹，<br>　　前溪应不浸荀星。精灵消散归寥廓，功业传留在志铭。<br>　　薄暮停车更凄怆，山阳邻笛若为听。
◎卷.51【寄于少监】方干<br>　　修持清苦振佳声，众鸟那知一鹗情。蹑履三千皆后学，<br>　　抟风九万即前程。名将日月同时朽，身是山河应数生。<br>　　从此云泥更悬阔，渔翁不合见公卿。
◎卷.52【和剡县陈明府登县楼】方干<br>　　郭里人家如掌上，檐前树木映窗棂。烟霞若接天台地，<br>　　分野应侵婺女星。驿路古今通北阙，仙溪日夜入东溟。<br>　　彩衣才子多吟啸，公退时时见画屏。
◎卷.53【项洙处士画水墨钓台】方干<br>　　画石画松无两般，犹嫌瀑布画声难。虽云智惠生灵府，<br>　　要且功夫在笔端。泼处便连阴洞黑，添来先向朽枝干。<br>　　我家曾寄双台下，往往开图尽日看。<br>第六百五十二卷
◎卷.1【赠天台叶尊师】方干<br>　　莫见平明离少室，须知薄暮入天台。常时爱缩山川去，<br>　　有夜自携星月来。灵药不知何代得，古松应是长年栽。<br>　　先生暗笑看棋者，半局棋边白发催。
◎卷.2【寄台州孙从事百篇（登第初授华亭尉）】方干<br>　　圣世科名酬志业，仙州秀色助神机。梅真入仕提雄笔，<br>　　阮瑀从军著彩衣。昼寝不知山雪积，春游应趁夜潮归。<br>　　相思莫讶音书晚，鸟去犹须叠日飞。
◎卷.3【送睦州侯郎中赴阙】方干<br>　　昔著政声闻国外，今留儒术化江东。青云旧路归仙掖，<br>　　白凤新词入圣聪。弦管未知银烛晓，旌旗已侍锦帆风。<br>　　郡人难议酬恩德，遍在三年礼遇中。
◎卷.4【朱秀才庭际蔷薇】方干<br>　　绣难相似画难真，明媚鲜妍绝比伦。露压盘条方到地，<br>　　风吹艳色欲烧春。断霞转影侵西壁，浓麝分香入四邻。<br>　　看取后时归故里，庭花应让锦衣新。
◎卷.5【登龙瑞观北岩】方干<br>　　纵目下看浮世事，方知峭崿与天通。湖边风力归帆上，<br>　　岭顶云根在雪中。促韵寒钟催落照，斜行白鸟入遥空。<br>　　前人去后后人至，今古异时登眺同。
◎卷.6【送婺州许录事】方干<br>　　之官便是还乡路，白日堂堂著锦衣。八咏遗风资逸兴，<br>　　二溪寒色助清威。曙星没尽提纲去，暝角吹残锁印归。<br>　　笑我中年更愚僻，醉醒多在钓渔矶。
◎卷.7【题龙泉寺绝顶】方干<br>　　未明先见海底日，良久远鸡方报晨。古树含风长带雨，<br>　　寒岩四月始知春。中天气爽星河近，下界时丰雷雨匀。<br>　　前后登临思无尽，年年改换去来人。
◎卷.8【赠上虞胡少府百篇】方干<br>　　求仙不在炼金丹，轻举由来别有门。日晷未移三十刻，<br>　　风骚已及四千言。宏才尚遣居卑位，公道何曾雪至冤。<br>　　敛板尘中无恨色，应缘利禄副晨昏。
◎卷.9【上郑员外】方干<br>　　为郡至公兼至察，古今能有几多人。忧民一似清吟苦，<br>　　守节还如未达贫。利刃从前堪切玉，澄潭到底不容尘。<br>　　潜夫岂合干旌旆，甘棹渔舟下钓纶。
◎卷.10【桐庐江阁】方干<br>　　风烟百变无定态，缅想画人虚损心。卷箔槛前沙鸟散，<br>　　垂钩床下锦鳞沈。白云野寺凌晨磬，红树孤村遥夜砧。<br>　　此地四时抛不得，非唯盛暑事开襟。
◎卷.11【题澄圣塔院上方】方干<br>　　地灵直是饶风雨，杉桧老于云雨间。只讶窗中常见海，<br>　　方知砌下更多山。远泉势曲犹须引，野果枝低可要攀。<br>　　若把重门谕玄寂，何妨善闭却无关。
◎卷.12【僧院小泉井】方干<br>　　亦恐浅深同禹穴，兼云制度象污樽。窥寻未见泉来路，<br>　　缅想应穿石裂痕。片段似冰犹可把，澄清如镜不曾昏。<br>　　欲知到底无尘染，堪与吾师比性源。
◎卷.13【过姚监故居（一作经陆补阙故居）】方干<br>　　不敢要君徵亦起，致君全得似唐虞。谠言昨叹离天听，<br>　　新冢今闻入县图。琴锁坏窗风自触，鹤归乔木月难呼。<br>　　学书弟子何人在，检点犹逢谏草无。
◎卷.14【陪李郎中夜宴】方干<br>　　间世星郎夜宴时，丁丁寒漏滴声稀。琵琶弦促千般语，<br>　　鹦鹉杯深四散飞。遍请玉容歌白雪，高烧红蜡照朱衣。<br>　　人间有此荣华事，争遣渔翁恋钓矶。
◎卷.15【狂寇后上刘尚书】方干<br>　　孙武倾心与万夫，削平妖孽在斯须。才施偃月行军令，<br>　　便见台星逼座隅。独柱支天寰海正，雄名盖世古今无。<br>　　圣君争不酬功业，仗下高悬破贼图。
◎卷.16【尚书新创敌楼二首】方干<br>　　下马政成无一事，应须胜地过朝昏。笙歌引出桃花洞，<br>　　罗绣拥来金谷园。十里水云吞半郭，九秋山月入千门。<br>　　常闻大厦堪栖息，燕雀心知不敢言。<br>　　异境永为欢乐地，歌钟夜夜复年年。平明旭日生床底，<br>　　薄暮残霞落酒边。虽向槛前窥下界，不知窗里是中天。<br>　　直须分付丹青手，画出旌幢绕谪仙。
◎卷.17【赠李郢端公】方干<br>　　非唯孤峭与世绝，吟处斯须能变通。物外搜罗归大雅，<br>　　毫端剪削有馀功。山川正气侵灵府，雪月清辉引思风。<br>　　别得人间上升术，丹霄路在五言中。
◎卷.18【送孙百篇游天台】方干<br>　　东南云路落斜行，入树穿村见赤城。远近常时皆药气，<br>　　高低无处不泉声。映岩日向床头没，湿烛云从柱底生。<br>　　更有仙花与灵鸟，恐君多半未知名。
◎卷.19【陆山人画水】方干<br>　　毫末用功成一水，水源山脉固难寻。逡巡便可见波浪，<br>　　咫尺不能知浅深。但有片云生海口，终无明月在潭心。<br>　　我来拟学磻溪叟，白首钓璜非陆沈。
◎卷.20【郭中山居】方干<br>　　莫见一瓢离树上，犹须四壁在林间。沈吟不寐先闻角，<br>　　屈曲登高自有山。溅石迸泉听未足，亚窗红果卧堪攀。<br>　　公卿若便遗名姓，却与禽鱼作往还。
◎卷.21【雪中寄李知诲判官】方干<br>　　聚散联翩急复迟，解将华发两相欺。虽云竹重先藏路，<br>　　却讶巢倾不损枝。入户便从风起后，照窗翻似月明时。<br>　　此时门巷无行迹，尘满尊罍谁得知。
◎卷.22【途中言事寄居远上人】方干<br>　　举目时时似故园，乡心自动向谁言。白云晓湿寒山寺，<br>　　红叶夜飞明月村。震泽风帆归橘岸，钱塘水府抵城根。<br>　　羡师了达无牵束，竹径生苔掩竹门。
◎卷.23【雪中寄薛郎中】方干<br>　　野禽未觉巢枝仄，稚子先忧径竹摧。半夜忽明非月午，<br>　　前庭旋释被春催。碎花若入樽中去，清气应归笔底来。<br>　　深拥红炉听仙乐，忍教愁坐画寒灰。
◎卷.24【题盛令新亭】方干<br>　　举目岂知新智慧，存思便是小天台。偶尝嘉果求枝去，<br>　　因问名花寄种来。春物诱才归健笔，夜歌牵醉入丛杯。<br>　　此中难遇逍遥事，计日应为印绶催。
◎卷.25【赠郑仁规】方干<br>　　一石雄才独占难，应分二斗借人寰。澄心不出风骚外，<br>　　落笔全归教化间。莲幕未来须更聘，桂枝才去即先攀。<br>　　可怜丽句能飞动，荀宋精灵亦厚颜。
◎卷.26【送缙陵王少府赴举】方干<br>　　相看不忍尽离觞，五两牵风速去樯。远驿新砧应弄月，<br>　　初程残角未吹霜。越山直下分吴苑，淮水横流入楚乡。<br>　　珍重郄家好兄弟，明年禄位在何方。
◎卷.27【路入剡中作】方干<br>　　截湾冲濑片帆通，高枕微吟到剡中。掠草并飞怜燕子，<br>　　停桡独饮学渔翁。波涛漫撼长潭月，杨柳斜牵一岸风。<br>　　便拟乘槎应去得，仙源直恐接星东。
◎卷.28【东山瀑布】方干<br>　　遥夜看来疑月照，平明失去被云迷。挂岩远势穿松岛，<br>　　击石残声注稻畦。素色喷成三伏雪，馀波流作万年溪。<br>　　不缘真宰能开决，应向前山杂淤泥。
◎卷.29【水墨松石】方干<br>　　三世精能举世无，笔端狼藉见功夫。添来势逸阴崖黑，<br>　　泼处痕轻灌木枯。垂地寒云吞大漠，过江春雨入全吴。<br>　　兰堂坐久心弥惑，不道山川是画图。
◎卷.30【献浙东王大夫二首】方干<br>　　出镇当时移越俗，致君何日不尧年。到来唯饮长溪水，<br>　　归去应将一个钱。吟处美人擎笔砚，行时飞鸟避旌旃。<br>　　四方皆是分忧寄，独有东南戴二天。<br>　　王臣夷夏仰清名，领镇犹为失意行。已见玉璜曾上钓，<br>　　何愁金鼎不和羹。誉将星月同时朽，身应山河满数生。<br>　　泥滓云霄至悬阔，渔翁不合见公卿。
◎卷.31【越州使院竹】方干<br>　　莫见凌风飘粉箨，须知碍石作盘根。细看枝上蝉吟处，<br>　　犹是笋时虫蚀痕。月送绿阴斜上砌，露凝寒色湿遮门。<br>　　列仙终日逍遥地，鸟雀潜来不敢喧。
◎卷.32【题赠李校书】方干<br>　　名场失手一年年，月桂尝闻到手边。谁道高情偏似鹤，<br>　　自云长啸不如蝉。众花交艳多成实，深井通潮半杂泉。<br>　　却是偶然行未到，元来有路上寥天。
◎卷.33【送王侍郎浙东入朝】方干<br>　　自将苦节酬清秩，肯要庞眉一个钱。恩爱已苏句践国，<br>　　程途却上大罗天。鱼池菊岛还公署，沙鹤松栽入画船。<br>　　密奏无非经济术，从容几刻在炉烟。
◎卷.34【赠黄处士】方干<br>　　闭户先生无是非，竹湾松树藕苗衣。愁吟密雪思难尽，<br>　　醉倒残花扶不归。若出薜萝迎鹤简，应抛舴艋别渔矶。<br>　　到头苦节终何益，空改文星作少微。
◎卷.35【献王大夫二首】方干<br>　　都缘声价振皇州，高卧中条不自由。早副急征来凤沼，<br>　　常陪内宴醉龙楼。锵金五字能援笔，钓玉三年信直钩。<br>　　必恐借留终不遂，越人相顾已先愁。<br>　　功成犹自更行春，塞路旌旗十里尘。只用篇章为教化，<br>　　不知夷夏望陶钧。金章照耀浮光动，玉面生狞细步匀。<br>　　历任圣朝清峻地，至今依是少年身。
◎卷.36【赠五牙山人洗修白】方干<br>　　变通唯在片时间，此事全由一粒丹。若取寿长延至易，<br>　　如嫌地远缩何难。先生阔别能轻举，弟子才来学不餐。<br>　　箧里生尘是闲药，外沾犹可救衰残。
◎卷.37【处州献卢员外】方干<br>　　才下轺车即岁丰，方知盛德与天通。清声渐出寰瀛外，<br>　　喜气全归教化中。落地遗金终日在，经年滞狱当时空。<br>　　直缘后学无功业，不虑文翁不至公。
◎卷.38【石门瀑布】方干<br>　　奔倾漱石亦喷苔，此是便随元化来。长片挂岩轻似练，<br>　　远声离洞咽于雷。气含松桂千枝润，势画云霞一道开。<br>　　直是银河分派落，兼闻碎滴溅天台。
◎卷.39【题仙岩瀑布呈陈明府】方干<br>　　方知激蹙与喷飞，直恐古今同一时。远壑流来多石脉，<br>　　寒空扑碎作凌澌。谢公岩上冲云去，织女星边落地迟。<br>　　聚向山前更谁测，深沉见底是澄漪。
◎卷.40【赠山阴崔明府】方干<br>　　用心何况两衙间，退食孜孜亦不闲。压酒晒书犹检点，<br>　　修琴取药似交关。笙歌入夜舟中月，花木知春县里山。<br>　　平叔正堪汤饼试，风流不合问年颜。
◎卷.41【山井】方干<br>　　滟滟湿光凌竹树，寥寥清气袭衣襟。不知测穴通潮信，<br>　　却讶轻涟动镜心。夜久即疑星影过，早来犹见石痕深。<br>　　辘轳用智终何益，抱瓮遗名亦至今。
◎卷.42【偶作】方干<br>　　直为篇章非动众，遂令轩盖不经过。未妨溪上泛渔艇，<br>　　又为门前张雀罗。夜学事须凭雪照，朝厨争奈绝烟何。<br>　　若于岩洞求伦类，今古疏愚似我多。
◎卷.43【贼退后赠刘将军】方干<br>　　非唯吴起与穰苴，今古推排尽不如。白马知无髀上肉，<br>　　黄巾泣向箭头书。二年战地成桑茗，千里荒榛作比闾。<br>　　功业更多身转贵，伫看幢节引戎车。
◎卷.44【感时三首】方干<br>　　不觉年华似箭流，朝看春色暮逢秋。正嗟新冢垂青草，<br>　　便见故交梳白头。虽道了然皆是梦，应还达者即无愁。<br>　　破除生死须齐物，谁向穹苍问事由。<br>　　日乌往返无休息，朝出扶桑暮却回。夜雨旋驱残热去，<br>　　江风吹送早寒来。才怜饮处飞花片，又见书边聚雪堆。<br>　　莫恃少年欺白首，须臾还被老相催。<br>　　世途扰扰复憧憧，真恐华夷事亦同。岁月自消寒暑内，<br>　　荣枯尽在是非中。今朝犹作青襟子，明日还成白首翁。<br>　　堪笑愚夫足纷竞，不知流水去无穷。
◎卷.45【牡丹】方干<br>　　不逢盛暑不冲寒，种子成丛用法难。醉眼若为抛去得，<br>　　狂心更拟折来看。凌霜烈火吹无艳，裛露阴霞晒不干。<br>　　莫道娇红怕风雨，经时犹自未凋残。
◎卷.46【赠进士章碣】方干<br>　　织锦虽云用旧机，抽梭起样更新奇。何如且破望中叶，<br>　　未可便攀低处枝。藉地落花春半后，打窗斜雪夜深时。<br>　　此时才子吟应苦，吟苦鬼神知不知。
◎卷.47【与桐庐郑明府】方干<br>　　字人心苦达神明，何止重门夜不扃。莫道耕田全种秫，<br>　　兼闻退食亦逢星。映林顾兔停琴望，隔水寒猿驻笔听。<br>　　却恐南山尽无石，南山有石合为铭。
◎卷.48【谢王大夫奏表】方干<br>　　非唯言下变荣衰，大海可倾山可移。如剖夜光归暗室，<br>　　似驱春气入寒枝。死灰到底翻腾焰，朽骨随头却长肥。<br>　　便杀微躬复何益，生成恩重报无期。
◎卷.49【送道人归旧岩】方干<br>　　旧岩终副却归期，岩下有人应识师。目睹婴孩成老叟，<br>　　手栽松柏有枯枝。前山低校无多地，东海浅于初去时。<br>　　若把古今相比类，姓丁仙鹤亦如斯。
◎卷.50【送钱特卿赴职天台】方干<br>　　路入仙溪气象清，垂鞭树石罅中行。雾昏不见西陵岸，<br>　　风急先闻瀑布声。山下县寮张乐送，海边津吏棹舟迎。<br>　　诗家弟子无多少，唯只于余别有情。
◎卷.51【题新竹】方干<br>　　青苔劚破植贞坚，细碧竿排郁眼鲜。小凤凰声吹嫩叶，<br>　　短蛟龙尾袅轻烟。节环腻色端匀粉，根拔秋光暗长鞭。<br>　　怪得入门肌骨冷，缀风黏月满庭前。
◎卷.52【哭王大夫】方干<br>　　俗人皆嫉谢临川，果中常情□□□。为政旧规方利国，<br>　　降生直性已归天。岘亭惋咽知无极，渭曲馨香莫计年。<br>　　从此心丧应毕世，忍看坟草读残篇。
◎卷.53【赠乾素上人】方干<br>　　苦用贞心传弟子，即应低眼看公卿。水中明月无踪迹，<br>　　风里浮云可计程。庭际孤松随鹤立，窗间清磬学蝉鸣。<br>　　料师多劫长如此，岂算前生与后生。
◎卷.54【题应天寺上方兼呈谦上人】方干<br>　　中天坐卧见人寰，峭石垂藤不易攀。晴卷风雷归故壑，<br>　　夜和猿鸟锁寒山。势横绿野苍茫外，影落平湖潋滟间。<br>　　师在西岩最高处，路寻之字见禅关。
◎卷.55【题法华寺绝顶禅家壁】方干<br>　　苍翠岧峣逼窅冥，下方雷雨上方晴。飞流便向砌边挂，<br>　　片月影从窗外行。驯鹿不知谁结侣，野禽都是自呼名。<br>　　只应禅者无来去，坐看千山白发生。
◎卷.56【春日】方干<br>　　春去春来似有期，日高添睡是归时。虽将细雨催芦笋，<br>　　却用东风染柳丝。重雾已应吞海色，轻霜犹自剉花枝。<br>　　此时野客因花醉，醉卧花间应不知。
◎卷.57【上越州杨严中丞】方干<br>　　连枝棣萼世无双，未秉鸿钧拥大邦。折桂早闻推独步，<br>　　分忧暂辍过重江。晴寻凤沼云中树，思绕稽山枕上窗。<br>　　试把十年辛苦志，问津求拜碧油幢。
◎卷.58【月】方干<br>　　桂轮秋半出东方，巢鹊惊飞夜未央。海上风云摇皓影，<br>　　空中露气湿流光。斜临户牖通宵烛，回照阶墀到晓霜。<br>　　庾亮恃才高更逸，方闻墨翰已成章。
◎卷.59【早春】方干<br>　　运行元化不参差，四极中华共一时。正气才随灰律变，<br>　　残寒便被柳条欺。冰融大泽朝阳觉，草绿陈根夜雨知。<br>　　不信风光疾于箭，年来年去变霜髭。
◎卷.60【对花】方干<br>　　清晓入花如步障，恋花行步步迟迟。含风欲绽中心朵，<br>　　似火应烧外面枝。野客须拚终日醉，流莺自有隔年期。<br>　　使君坐处笙歌合，便是列仙身不知。
◎卷.61【除夜】方干<br>　　玉漏斯须即达晨，四时吹转任风轮。寒灯短烬方烧腊，<br>　　画角残声已报春。明日便为经岁客，昨朝犹是少年人。<br>　　新正定数随年减，浮世惟应百遍新。
◎卷.62【题松江驿】方干<br>　　便向中流出太阳，兼疑大岸逼浮桑。门前白道通丹阙，<br>　　浪里青山占几乡。帆势落斜依浦溆，钟声断续在沧茫。<br>　　古今悉不知天意，偏把云霞媚一方。
◎卷.63【思桐庐旧居便送鉴上人】方干<br>　　莫道东南路不赊，思归一步是天涯。林中夜半双台月，<br>　　洲上春深九里花。绿树绕村含细雨，寒潮背郭卷平沙。<br>　　闻师却到乡中去，为我殷勤谢酒家。
◎卷.64【送僧归日本】方干<br>　　四极虽云共二仪，晦明前后即难知。西方尚在星辰下，<br>　　东域已过寅卯时。大海浪中分国界，扶桑树底是天涯。<br>　　满帆若有归风便，到岸犹须隔岁期。
◎卷.65【宁国寺（新城县）】方干<br>　　深僻孤高无四邻，白云明月自相亲。海中日出山先晓，<br>　　世上寒轻谷未春。窗逼野溪闻唳鹤，林通村径见樵人。<br>　　此时惟有雷居士，不厌篮舆去住频。<br>第六百五十三卷
◎卷.1【山中寄吴磻十韵】方干<br>　　莫问终休否，林中事已成。盘餐怜火种，岁计付刀耕。<br>　　掬水皆花气，听松似雨声。书空翘足卧，避险侧身行。<br>　　果傍闲轩落，蒲连湿岸生。禅生知见理，妻子笑无名。<br>　　更拟教诗苦，何曾待酒清。石溪鱼不大，月树鹊多惊。<br>　　砌下通樵路，窗间见县城。云山任重叠，难隔故交情。
◎卷.2【嘉兴县内池阁】方干<br>　　指画应心成，周回气象清。床前沙鸟语，案下锦鳞惊。<br>　　细柳风吹旋，新荷露压倾。微芳缘岸落，迸笋入波生。<br>　　舴艋舟中醉，莓苔径上行。高人莫归去，此处胜蓬瀛。
◎卷.3【镜湖西岛言事寄陶校书】方干<br>　　樵猎两三户，凋疏是近邻。风雷前壑雨，花木后岩春。<br>　　文字不得力，桑麻难救贫。山禽欺稚子，夜犬吠渔人。<br>　　未必圣明代，长将云水亲。知音不延荐，何路出泥尘。
◎卷.4【赠赵崇侍御（一作赠赵常六韵）】方干<br>　　贵达合逢明圣日，风流又及少年时。才因出众人皆嫉，<br>　　势欲摩霄自不知。正直早年闻苦节，从容此日见清规。<br>　　却教鹦鹉呼桃叶，便遣婵娟唱竹枝。闲话篇章停烛久，<br>　　醉迷歌舞出花迟。云鸿别有回翔便，应笑啁啾燕雀卑。
◎卷.5【叙龙瑞观胜异寄于尊师】方干<br>　　混元融结致功难，山下平湖湖上山。万倾涵虚寒潋滟，<br>　　千寻耸翠秀孱颜。芰荷香入琴棋处，雷雨声离栋牖间。<br>　　但有五云依鹤岭，曾无陆路向人寰。夜溪漱玉常堪听，<br>　　仙树垂珠可要攀。若弃荣名便居此，自然浮浊不相关。
◎卷.6【侯郎中新置西湖】方干<br>　　远近利民因智力，周回润物像心源。菰蒲纵感生成惠，<br>　　鳣鲔那知广大恩。潋滟清辉吞半郭，萦纡别派入遥村。<br>　　砂泉绕石通山脉，岸木黏萍是浪痕。已见澄来连镜底，<br>　　兼知极处浸云根。波涛不起时方泰，舟楫徐行日易昏。<br>　　烟雾未应藏岛屿，凫鹥亦解避旌幡。虽云桃叶歌还醉，<br>　　却被荷花笑不言。孤鹤必应思凤诏，凡鱼岂合在龙门。<br>　　能将盛事添元化，一夕机谟万古存。
◎卷.7【许员外新阳别业】方干<br>　　兰汀橘岛映亭台，不是经心即手栽。满阁白云随雨去，<br>　　一池寒月逐潮来。小松出屋和巢长，新径通村避笋开。<br>　　柳絮风前欹枕卧，荷花香里棹舟回。园中认叶封林草，<br>　　檐下攀枝落野梅。莫恣高情求逸思，须防急诏用长材。<br>　　若因萤火终残卷，便把渔歌送几杯。多谢郢中贤太守，<br>　　常时谈笑许追陪。
◎卷.8【李侍御上虞别业】方干<br>　　满目亭台嘉木繁，燕蝉吟语不为喧。昼潮势急吞诸岛，<br>　　暑雨声回露半村。真为援毫方掩卷，常因按曲便开尊。<br>　　若将明月为俦侣，应把清风遗子孙。绣羽惊弓离果上，<br>　　红鳞见饵出蒲根。寻君未要先敲竹，且棹渔舟入大门。
◎卷.9【题悬溜岩隐者居】方干<br>　　世人如要问生涯，满架堆床是五车。谷鸟暮蝉声四散，<br>　　修篁灌木势交加。蒲葵细织团圆扇，薤叶平铺合遝花。<br>　　却用水荷苞绿李，兼将寒井浸甘瓜。惯缘嶮峭收松粉，<br>　　常趁芳鲜掇茗芽。池上树阴随浪动，窗前月影被巢遮。<br>　　坐云独酌杯盘湿，穿竹微吟路径斜。见说公卿访遗逸，<br>　　逢迎亦是戴乌纱。
◎卷.10【山中言事八韵寄李支使】方干<br>　　岂知经史深相误，两鬓垂丝百事休。受业几多为弟子，<br>　　成名一半作公侯。前时射鹄徒抛箭，此日求鱼未上钩。<br>　　竹里断云来枕上，岩边片月在床头。过庭急雨和花落，<br>　　绕舍澄泉带叶流。缅想远书聆鹊喜，窥寻嘉果觉猿偷。<br>　　旧诗改处空留韵，新酝尝来不满篘。阮瑀如能问寒馁，<br>　　风光当日入沧洲。
◎卷.11【山中言事寄赠苏判官】方干<br>　　寸心似火频求荐，两鬓如霜始息机。隔岸鸡鸣春耨去，<br>　　邻家犬吠夜渔归。倚松长啸成疏拙，拂石欹眠绝是非。<br>　　执爨纵曾炊橡实，纫针曾解补荷衣。常凭早月来张烛，<br>　　亦假清风为掩扉。多是元瑜怜野贱，时回车马发光辉。
◎卷.12【献王大夫】方干<br>　　高情不与俗人知，耻学诸生取桂枝。荀宋五言行世早，<br>　　巢由三诏出溪迟。操心已在精微域，落笔皆成典诰词。<br>　　一鹗难成燕雀伍，非熊本是帝王师。贤臣虽蕴经邦术，<br>　　明主终无谏猎时。莫道百僚忧礼绝，兼闻七郡怕天移。<br>　　直缘材力头头赡，专被文星步步随。不信重言通造化，<br>　　须臾便可变荣衰。
◎卷.13【浅井】方干<br>　　夜入明河星似少，曙摇澄碧扇风翻。<br>　　细泉细脉难来到，应觉添瓶耗旧痕。
◎卷.14【与徐温话别】方干<br>　　去去何时却见君，悠悠烟水似天津。<br>　　明年今夜有明月，不是今年看月人。
◎卷.15【出东阳道中作】方干<br>　　马首寒山黛色浓，一重重尽一重重。<br>　　醉醒已在他人界，犹忆东阳昨夜钟。
◎卷.16【酬孙发】方干<br>　　锦价转高花更巧，能将旧手弄新梭。<br>　　从来一字为褒贬，二十八言犹太多。
◎卷.17【送乡中故人】方干<br>　　少小与君情不疏，听君细话胜家书。<br>　　如今若到乡中去，道我垂钩不钓鱼。
◎卷.18【思江南】方干<br>　　昨日草枯今日青，羁人又动望乡情。<br>　　夜来有梦登归路，不到桐庐已及明。
◎卷.19【题宝林寺禅者壁（山名飞来峰）】方干<br>　　邃岩乔木夏藏寒，床下云溪枕上看。<br>　　台殿渐多山更重，却令飞去即应难。
◎卷.20【过李群玉故居】方干<br>　　讦直上书难遇主，衔冤下世未成翁。<br>　　琴尊剑鹤谁将去，惟锁山斋一树风。
◎卷.21【题玉笥山强处士】方干<br>　　酒里藏身岩里居，删繁自是一家书。<br>　　世人呼尔为渔叟，尔学钓璜非钓鱼。
◎卷.22【君不来】方干<br>　　远路东西欲问谁，寒来无处寄寒衣。<br>　　去时初种庭前树，树已胜巢人未归。
◎卷.23【经旷禅师旧院】方干<br>　　谷鸟散啼如有恨，庭花含笑似无情。<br>　　更名变貌难休息，去去来来第几生。
◎卷.24【江南闻新曲】方干<br>　　席上新声花下杯，一声声被拍声摧。<br>　　乐工不识长安道，尽是书中寄曲来。
◎卷.25【经故侯郎中旧居】方干<br>　　一朝寂寂与冥冥，垄树未长坟草青。<br>　　高节雄才向何处，夜阑空锁满池星。
◎卷.26【越中逢孙百篇】方干<br>　　上才乘酒到山阴，日日成篇字字金。<br>　　镜水周回千万顷，波澜倒泻入君心。
◎卷.27【寄谢麟】方干<br>　　越国云溪秀发时，蒋京词赋谢麟诗。<br>　　后来若要知优劣，学圃无过老圃知。
◎卷.28【与长洲陈子美长官】方干<br>　　枕上愁多百绪牵，常时睡觉在溪前。<br>　　人前尽是交亲力，莫道升沈总信天。
◎卷.29【新安殷明府家乐方响】方干<br>　　葛溪铁片梨园调，耳底丁东十六声。<br>　　彭泽主人怜妙乐，玉杯春暖许同倾。
◎卷.30【别殷明府】方干<br>　　许教门馆久踟蹰，仲叔怀恩对玉壶。<br>　　唯有离心欲销客，空垂双泪不成珠。
◎卷.31【送水墨项处士归天台】方干<br>　　仙峤倍分元化功，揉蓝翠色一重重。<br>　　还家莫更寻山水，自有云山在笔峰。
◎卷.32【赠会稽杨长官】方干<br>　　直钩终日竟无鱼，钟鼓声中与世疏。<br>　　若向湖边访幽拙，萧条四壁是闲居。
◎卷.33【赠申长官】方干<br>　　言下随机见物情，看看狱路草还生。<br>　　旅人莫怪无鱼食，直为寒江水至清。
◎卷.34【将归湖上留别陈宰】方干<br>　　归去春山逗晚晴，萦回树石罅中行。<br>　　明时不是无知己，自忆湖边钓与耕。
◎卷.35【贻亮上人】方干<br>　　秋水一泓常见底，涧松千尺不生枝。<br>　　人间学佛知多少，净尽心花只有师。
◎卷.36【贻曦上人】方干<br>　　四十年来多少人，一分零落九成尘。<br>　　与师犹得重相见，亦是枯株勉强春。
◎卷.37【书原上鲍处士屋壁】方干<br>　　水阔坐看千万里，青芜盖地接天津。<br>　　祢衡莫爱山中静，绕舍山多却碍人。
◎卷.38【别孙蜀】方干<br>　　吴越思君意易伤，别君添我鬓边霜。<br>　　由来浙水偏堪恨，截断千山作两乡。
◎卷.39【赠江上老人】方干<br>　　潭底锦鳞多识钓，未投香饵即先知。<br>　　欲教鱼目无分别，须学揉蓝染钓丝。
◎卷.40【赠东溪贫道】方干<br>　　非唯剑鹤独难留，触事皆闻被债收。<br>　　赖是豪家念寒馁，却还渔岛与渔舟。
◎卷.41【咏花】方干<br>　　狂心醉眼共裴回，一半先开笑未开。<br>　　此日不能偷折去，胡蜂直恐趁人来。
◎卷.42【路入金州江中作】方干<br>　　棹寻椒岸萦回去，数里时逢一两家。<br>　　知是从来贡金处，江边牧竖亦披沙。
◎卷.43【夜会郑氏昆季林亭】方干<br>　　卷帘圆月照方塘，坐久尊空竹有霜。<br>　　白犬吠风惊雁起，犹能一一旋成行。
◎卷.44【题黄山人庭前孤桂】方干<br>　　映窗孤桂非手植，子落月中闻落时。<br>　　仙客此时头不白，看来看去有枯枝。
◎卷.45【送僧南游】方干<br>　　三秋万里五溪行，风里孤云不计程。<br>　　若念猩猩解言语，放生先合放猩猩。
◎卷.46【惜花】方干<br>　　可怜妍艳正当时，刚被狂风一夜吹。<br>　　今日流莺来旧处，百般言语殢空枝。
◎卷.47【题天柱观鱼尊师旧院】方干<br>　　早识吾师频到此，芝童药犬亦相迎。<br>　　今师一去无来日，花洞石坛空月明。
◎卷.48【东阳道中作（一作寒食日）】方干<br>　　百花香气傍行人，花底垂鞭日易醺。<br>　　野父不知寒食节，穿林转壑自烧云。
◎卷.49【题画建溪图】方干<br>　　六幅轻绡画建溪，刺桐花下路高低。<br>　　分明记得曾行处，只欠猿声与鸟啼。
◎卷.50【蜀中】方干<br>　　游子去游多不归，春风酒味胜馀时。<br>　　闲来却伴巴儿醉，豆蔻花边唱竹枝。
◎卷.51【衢州别李秀才】方干<br>　　千山红树万山云，把酒相看日又曛。<br>　　一曲骊歌两行泪，更知何处再逢君。
◎卷.52【题君山】方干<br>　　曾于方外见麻姑，闻说君山自古无。<br>　　元是昆仑山顶石，海风吹落洞庭湖。
◎卷.53【题严子陵祠二首（后首一作杜荀鹤诗）】方干<br>　　物色旁求至汉庭，一宵同寝见交情。<br>　　先生不入云台像，赢得桐江万古名。<br>　　苍翠云峰开俗眼，泓澄烟水浸尘心。<br>　　惟将道业为芳饵，钓得高名直到今。
◎卷.54【失题】方干<br>　　十六声中运手轻，一声声似自然声。<br>　　不缘精妙过流辈，争得江南别有名。
◎卷.55【句】方干<br>　　弟子已攀桂，先生犹卧云。（寄李频及第，见《鉴戒录》）<br>　　把得新诗草里论。（干师徐凝，常刺凝云云，<br>　　反语为村里老也）<br>　　枯井夜闻邻果落，废巢寒见别禽来。（贻天目中峰客，<br>　　以上见《纪事》）<br>第六百五十四卷
◎卷.1【岁仗】罗邺<br>　　玉帛朝元万国来，鸡人晓唱五门开。春排北极迎仙驭，<br>　　日捧南山入寿杯。歌舜薰风铿剑佩，祝尧嘉气霭楼台。<br>　　可怜四海车书共，重见萧曹佐汉材。
◎卷.2【牡丹】罗邺<br>　　落尽春红始著花，花时比屋事豪奢。买栽池馆恐无地，<br>　　看到子孙能几家。门倚长衢攒绣毂，幄笼轻日护香霞。<br>　　歌钟满座争欢赏，肯信流年鬓有华。
◎卷.3【长城】罗邺<br>　　当时无德御乾坤，广筑徒劳万古存。谩役生民防极塞，<br>　　不知血刃起中原。珠玑旋见陪陵寝，社稷何曾保子孙。<br>　　降虏至今犹自说，冤声夜夜傍城根。
◎卷.4【秋夕寄友人】罗邺<br>　　秋夕苍茫一雁过，西风白露满宫莎。昨来京洛逢归客，<br>　　犹说轩车未渡河。莫把少年空倚赖，须知孤立易蹉跎。<br>　　想君怀抱哀吟夜，铜雀台前皓月多。
◎卷.5【冬夕江上言事五首】罗邺<br>　　叶落才悲草又生，看看少壮是衰形。关中秋雨书难到，<br>　　江上春寒酒易醒。多少系心身未达，寻思举目泪堪零。<br>　　几时抛得归山去，松下看云读道经。<br>　　喔喔晨鸡满树霜，喧喧晓渡簇舟航。数星昨夜寒炉火，<br>　　一阵谁家腊瓮香。久别羁孤成潦倒，回看书剑更苍黄。<br>　　逢人举止皆言命，至竟谋闲可胜忙。<br>　　野堂吟罢独行行，点水微微冻不鸣。十里溪山新雪后，<br>　　千家襟袖晓寒生。只宜醉梦依华寝，可称羸蹄赴宿程。<br>　　日苦几多心下见，那堪岁晏又无成。<br>　　僻居多与懒相宜，吟拥寒炉过腊时。风柳欲生阳面叶，<br>　　冻梅先绽岭头枝。山川自小抛耕钓，骨肉无因免别离。<br>　　赖有陶情一尊酒，愁中相向展愁眉。<br>　　一带长溪渌浸门，数声幽鸟啄云根。<br>　　松亭尽日唯空坐，难得儒翁共讨论。
◎卷.6【春日宿崇贤里】罗邺<br>　　柳暗榆飞春日深，水边门巷独来寻。旧山共是经年别，<br>　　新句相逢竟夕吟。枕近禁街闻晓鼓，月当高竹见栖禽。<br>　　劳歌莫问秋风计，恐起江河垂钓心。
◎卷.7【征人】罗邺<br>　　青楼一别戍金微，力尽秋来破虏围。锦字莫辞连夜织，<br>　　塞鸿长是到春归。正怜汉月当空照，不奈胡沙满眼飞。<br>　　唯有梦魂南去日，故乡山水路依稀。
◎卷.8【莺】罗邺<br>　　暖辞云谷背残阳，飞下东风翅渐长。却笑金笼是羁绊，<br>　　岂知瑶草正芬芳。晓逢溪雨投红树，晚啭宫楼泣旧妆。<br>　　何事离人不堪听，灞桥斜日袅垂杨。
◎卷.9【槐花】罗邺<br>　　行宫门外陌铜驼，两畔分栽此最多。欲到清秋近时节，<br>　　争开金蕊向关河。层楼寄恨飘珠箔，骏马怜香撼玉珂。<br>　　愁杀江湖随计者，年年为尔剩奔波。
◎卷.10【自蜀入关】罗邺<br>　　文战连输未息机，束书携剑定前非。近来从听事难得，<br>　　休去且无山可归。匹马出门还怅望，孤云何处是因依。<br>　　斜阳驿路西风紧，遥指人烟宿翠微。
◎卷.11【上阳宫】罗邺<br>　　春半上阳花满楼，太平天子昔巡游。千门虽对嵩山在，<br>　　一笑还随洛水流。深锁笙歌巢燕听，遥瞻金碧路人愁。<br>　　翠华却自登仙去，肠断宫娥望不休。
◎卷.12【旧侯家】罗邺<br>　　台阁层层倚半空，绕轩澄碧御沟通。金钿座上歌春酒，<br>　　画蜡尊前滴晓风。岁月不知成隙地。子孙谁更系殊功。<br>　　人间若算无荣辱，却是扁舟一钓翁。
◎卷.13【宿武安山有怀】罗邺<br>　　野店暮来山畔逢，寒芜漠漠露华浓。窗间灯在犬惊吠，<br>　　溪上月沈人罢舂。远别只愁添雪鬓，此生何计隐云峰。<br>　　离心却羡南飞翼，独过吴江更数重。
◎卷.14【谒宁祠】罗邺<br>　　春生溪岭雪初开，下马云亭酹一杯。好是精灵偏有感，<br>　　能于乡里不为灾。九江贾客应遥祝，五夜神兵数此来。<br>　　尽室唯求多降福，新年归去便风催。
◎卷.15【经故洛城】罗邺<br>　　一片危墙势恐人，墙边日日走蹄轮。筑时驱尽千夫力，<br>　　崩处空为数里尘。长恨往来经此地，每嗟兴废欲沾巾。<br>　　那堪又向荒城过，锦雉惊飞麦陇春。
◎卷.16【老将】罗邺<br>　　百战辛勤归帝乡，南班班里最南行。弓欺猿臂秋无力，<br>　　剑泣虬髯晓有霜。千古耻非书玉帛，一心犹自向河湟。<br>　　年年宿卫天颜近，曾把功勋奏建章。
◎卷.17【曲江春望】罗邺<br>　　故国东归泽国遥，曲江晴望忆渔樵。都缘北阙春先到，<br>　　不是南山雪易消。瑞影玉楼开组绣，欢声丹禁奏云韶。<br>　　虽然未得陪鸳鸯，亦酹金觞祝帝尧。
◎卷.18【帝里】罗邺<br>　　喧喧蹄毂走红尘，南北东西暮与晨。谩道青云难得路，<br>　　何曾紫陌有闲人。杯倾竹叶侯门月，马落桃花御水春。<br>　　只合咏歌来大国，况逢文景化惟新。
◎卷.19【新安城】罗邺<br>　　若算防边久远名，新安岂更胜长城。谩兴他役悲荒垒，<br>　　何似从今实取兵。圣德便应同险固，人心自不向忠贞。<br>　　但将死节酬尧禹，版筑无劳寇已平。
◎卷.20【自遣】罗邺<br>　　四十年来诗酒徒，一生缘兴滞江湖。不愁世上无人识，<br>　　唯怕村中没酒沽。春巷摘桑喧姹女，江船吹笛舞蛮奴。<br>　　焚鱼酌醴醉尧代，吟向席门聊自娱。
◎卷.21【流水】罗邺<br>　　漾漾悠悠几派分，中浮短艇与鸥群。天街带雨淹芳草，<br>　　玉洞漂花下白云。静称一竿持处见，急宜孤馆觉来闻。<br>　　隋家柳畔偏堪恨，东入长淮日又曛。
◎卷.22【送张逸人】罗邺<br>　　自说归山人事赊，素琴丹灶是生涯。床头残药鼠偷尽，<br>　　溪上破门风摆斜。石井晴垂青葛叶，竹篱荒映白茅花。<br>　　遥知此去应稀出，独卧晴窗梦晓霞。
◎卷.23【春晚渡河有怀】罗邺<br>　　烟收绿野远连空，戍垒依稀入望中。万里山河星拱北，<br>　　百年人事水归东。扁舟晚济桃花浪，走马晴嘶柳絮风。<br>　　乡思正多羁思苦，不须回首问渔翁。
◎卷.24【春望梁石头城】罗邺<br>　　柳碧桑黄破国春，残阳微雨望归人。江山不改兴亡地，<br>　　冠盖自为前后尘。帆势挂风轻若翅，浪声吹岸叠如鳞。<br>　　六朝无限悲愁事，欲下荒城回首频。
◎卷.25【早发宜陵即事】罗邺<br>　　霜白山村月落时，一声鸡后又登岐。居人犹自掩关在，<br>　　行客已愁驱马迟。身事不堪空感激，鬓毛看著欲凋衰。<br>　　青萍委匣休哮吼，未有恩仇拟报谁。
◎卷.26【鸳鸯】罗邺<br>　　红闲碧霁瑞烟开，锦翅双飞去又回。一种鸟怜名字好，<br>　　尽缘人恨别离来。暖依牛渚汀莎媚，夕宿龙池禁漏催。<br>　　相对若教春女见，便须携向凤凰台。
◎卷.27【春闺】罗邺<br>　　愁坐兰闺日过迟，卷帘巢燕羡双飞。管弦楼上春应在，<br>　　杨柳桥边人未归。玉笛岂能留舞态，金河犹自浣戎衣。<br>　　梨花满院东风急，惆怅无言倚锦机。
◎卷.28【赠东川梓桐县韦德孙长官】罗邺<br>　　前代高门今宰邑，怀才重义古来无。笙歌厌听吟清句，<br>　　京洛思归展画图。蜀酝天寒留客醉，陇禽山晓隔帘呼。<br>　　何年期拜朱幡贵，马上论诗在九衢。
◎卷.29【题水帘洞】罗邺<br>　　乱泉飞下翠屏中，名共真珠巧缀同。一片长垂今与古，<br>　　半山遥听水兼风。虽无舒卷随人意，自有潺湲济物功。<br>　　每向暑天来往见，疑将仙子隔房栊。
◎卷.30【野花】罗邺<br>　　拂露丛开血色殷，枉无名字对空山。时逢舞蝶寻香至，<br>　　少有行人辍棹攀。若在侯门看不足，为生江岸见如闲。<br>　　结根毕竟输桃李，长近都城紫陌间。
◎卷.31【芦花】罗邺<br>　　如练如霜干复轻，西风处处拂江城。长垂钓叟看不足，<br>　　暂泊王孙愁亦生。好傍翠楼装月色，枉随红叶舞秋声。<br>　　最宜群鹭斜阳里，闲捕纤鳞傍尔行。
◎卷.32【山阳贻友人】罗邺<br>　　性僻多将云水便，山阳酒病动经年。行迟暖陌花拦马，<br>　　睡重春江雨打船。闲弄玉琴双鹤舞，静窥庭树一猱悬。<br>　　结茅更莫期深隐，声价如今满日边。
◎卷.33【长安惜春】罗邺<br>　　千门共惜放春回，半锁楼台半复开。公子不能留落日，<br>　　南山遮莫倚高台。残红似怨皇州雨，细绿犹藏画蜡灰。<br>　　毕竟思量何足叹，明年时节又还来。
◎卷.34【谢友人遗华阳巾】罗邺<br>　　剪露裁烟胜角冠，来从玉洞五云端。醉宜薤叶欹斜影，<br>　　稳称菱花子细看。野客爱留笼鹤发，溪翁争乞配渔竿。<br>　　真仙首饰劳相寄，尘土翻惭戴去难。
◎卷.35【早梅】罗邺<br>　　缀雪枝条似有情，凌寒澹注笑妆成。冻香飘处宜春早，<br>　　素艳开时混月明。迁客岭头悲袅袅，美人帘下妒盈盈。<br>　　满园桃李虽堪赏，要且东风晚始生。
◎卷.36【留题张逸人草堂（一作杜牧诗）】罗邺<br>　　长悬青紫与芳枝，尘路无因免别离。马上多于在家日，<br>　　尊前堪惜少年时。关河客梦还乡后，雨雪山程出店迟。<br>　　却羡高人此中老，轩车过尽不知谁。
◎卷.37【钟陵崔大夫罢镇攀随再经匡庐寺宿】罗邺<br>　　一抛文战学从公，两逐旌旗宿梵宫。酒醒月移窗影畔，<br>　　夜凉身在水声中。侯门聚散真如梦，花界登临转悟空。<br>　　明发不堪山下路，几程愁雨又愁风。
◎卷.38【留献彭门郭常侍】罗邺<br>　　受得彭门拥信旗，一家将谓免羁离。到来门馆空归去，<br>　　羞向交亲说受知。层构尚无容足地，尺波宁有跃鳞时。<br>　　到头忍耻求名是，须向青云觅路岐。
◎卷.39【洛水】罗邺<br>　　一道潺湲溅暖莎，年年惆怅是春过。莫言行路听如此，<br>　　流入深宫怅更多。桥畔月来清见底，柳边风紧绿生波。<br>　　纵然满眼添归思，未把渔竿奈尔何。
◎卷.40【闻杜鹃】罗邺<br>　　花时一宿碧山前，明月东风叫杜鹃。孤馆觉来听夜半，<br>　　羸僮相对亦无眠。汝身哀怨犹如此，我泪纵横岂偶然。<br>　　争得苍苍知有恨，汝身成鹤我成仙。
◎卷.41【趁职单于留别阙下知己】罗邺<br>　　职忝翩翩逐建牙，笈随征骑入胡沙。定将千里书凭雁，<br>　　应看三春雪当花。年长有心终报国，时清到处便营家。<br>　　逢秋不拟同张翰，为忆鲈鱼却叹嗟。
◎卷.42【落第书怀寄友人】罗邺<br>　　清世谁能便陆沈，相逢休作忆山吟。若教仙桂在平地，<br>　　更有何人肯苦心。去国汉妃还似玉，亡家石氏岂无金。<br>　　且安怀抱莫惆怅，瑶瑟调高尊酒深。
◎卷.43【鹦鹉咏】罗邺<br>　　玉槛瑶轩任所依，东风休忆岭头归。金笼共惜好毛羽，<br>　　红觜莫教多是非。便向郄堂夸饮啄，还应祢笔发光辉。<br>　　乘时得路何须贵，燕雀鸾凰各有机。
◎卷.44【题沧浪峡】罗邺<br>　　门向红尘日日开，入门襟袖远尘埃。暗香惹步涧花发，<br>　　晚景逼檐溪鸟回。不为市朝行路近，有谁车马看山来。<br>　　可怜严子持竿处，云水终年锁绿苔。
◎卷.45【白角簟】罗邺<br>　　叠玉骈珪巧思长，露华烟魄让清光。休摇雉尾当三伏，<br>　　似展龙鳞在一床。高价不唯标越绝，冷纹疑似卧潇湘。<br>　　杜陵他日重归去，偏称醉眠松桂堂。
◎卷.46【秋日怀江上友人】罗邺<br>　　行子岂知烟水劳，西风独自泛征艘。酒醒孤馆秋帘卷，<br>　　月满寒江夜笛高。黄叶梦馀归朔塞，青山家在极波涛。<br>　　去年今日逢君处，雁下芦花猿正号。
◎卷.47【题笙】罗邺<br>　　筠管参差排凤翅，月堂凄切胜龙吟。最宜轻动纤纤玉，<br>　　醉送当观滟滟金。缑岭独能征妙曲，嬴台相共吹清音。<br>　　好将宫徵陪歌扇，莫遣新声郑卫侵。
◎卷.48【下第】罗邺<br>　　谩把青春酒一杯，愁襟未信酒能开。江边依旧空归去，<br>　　帝里还如不到来。门掩残阳鸣鸟雀，花飞何处好池台。<br>　　此时惆怅便堪老，何用人间岁月催。
◎卷.49【秋晚】罗邺<br>　　残星残月一声钟，谷际岩隈爽气浓。不向碧台惊醉梦，<br>　　但来清镜促愁容。繁金露洁黄笼菊，独翠烟凝远涧松。<br>　　闲步幽林与苔径，渐移栖鸟及鸣蛩。
◎卷.50【长安春夕旅怀】罗邺<br>　　几年栖旅寄西秦，不识花枝醉过春。短艇闲思五湖浪，<br>　　羸蹄愁傍九衢尘。关河风雨迷归梦，钟鼓朝昏老此身。<br>　　忽向太平时节过，一竿持去老遗民。
◎卷.51【洛阳春望】罗邺<br>　　洛阳春霁绝尘埃，嵩少烟岚画障开。草色花光惹襟袖，<br>　　箫声歌响隔楼台。人心但觉闲多少，马足方知倦往来。<br>　　愁上中桥桥上望，碧波东去夕阳催。
◎卷.52【惜春】罗邺<br>　　燕归巢后即离群，吟倚东风恨日曛。一别一年方见我，<br>　　游来游去不禁君。莺花御苑看将尽，丝竹侯家亦少闻。<br>　　独坐南楼正惆怅，柳塘花絮更纷纷。
◎卷.53【冬日旅怀】罗邺<br>　　乌焰才沈桂魄生，霜阶拥褐暂吟行。闲思江市白醪满，<br>　　静忆僧窗绿绮横。尘土自怜长失计，云帆尤觉有归情。<br>　　几多怅望无穷事，空画炉灰坐到明。
◎卷.54【春夕寄友人时有与歌者南北】罗邺<br>　　芳径春归花半开，碧山波暖雁初回。满楼月色还依旧，<br>　　昨夜歌声自不来。愁眼向谁零玉箸，征蹄何处驻红埃。<br>　　中宵吟罢正惆怅，从此兰堂锁绿苔。
◎卷.55【春夜赤水驿旅怀】罗邺<br>　　一星残烛照离堂，失计游心归渺茫。不自寻思无道路，<br>　　为谁辛苦竞时光。九衢春色休回首，半夜溪声正梦乡。<br>　　却羡去年买山侣，月斜渔艇倚潇湘。
◎卷.56【春山山馆旅怀】罗邺<br>　　山馆吟馀山月斜，东风摇曳拂窗华。岂知驱马无闲日，<br>　　长在他人后到家。孤剑向谁开壮节，流年催我自堪嗟。<br>　　灯前结束又前去，晓出石林啼乱鸦。
◎卷.57【秋夕旅怀】罗邺<br>　　阶前月色与蛩声，阶上愁人坐复行。秦谷入霜空有梦，<br>　　越山无计可归耕。穷途若遣长堪恸，华发无因肯晚生。<br>　　不似扁舟钓鱼者，免将心事算浮荣。
◎卷.58【春过白遥岭】罗邺<br>　　鸟道穿云望峡遥，羸蹄经宿在岧峣。到来山下春将半，<br>　　上得林端雪未消。返驾王尊何足叹，哭途阮籍谩无聊。<br>　　未知遇此凄惶者，泣向东风鬓欲凋。
◎卷.59【别夜】罗邺<br>　　秋入江天河汉清，迢迢钟漏出孤城。金波千里别来夜，<br>　　玉箸两行流到明。若在人间须有恨，除非禅伴始无情。<br>　　人间谁有□□□，聚散自然惆怅生。
◎卷.60【费拾遗书堂】罗邺<br>　　满袖归来天桂香，紫泥重降旧书堂。自怜苇带同巢许，<br>　　不驾蒲轮佐禹汤。怪石尽含千古秀，奇花多吐四时芳。<br>　　何人更肯追高躅，唯有樵童戏藓床。
◎卷.61【溪上春望】罗邺<br>　　无端溪上看兰桡，又是东风断柳条。双鬓多于愁里镊，<br>　　四时须向酬中销。行人骏马嘶香陌，独我残阳倚野桥。<br>　　吟水咏山心未已，可能终不胜渔樵。
◎卷.62【献池州庾员外】罗邺<br>　　曾降瑶缄荐姓名，攀云几合到蓬瀛。须存彭寿千年在，<br>　　终见茅公九转成。鲲海已知劳鹤使，萤窗不那梦霓旌。<br>　　琪花玉蔓应相笑，未得歌吟从酒行。
◎卷.63【春风】罗邺<br>　　每岁东来助发生，舞空悠飏遍寰瀛。暗添芳草池塘色，<br>　　远递高楼箫管声。帘透骊宫偏带恨，花催上苑剩多情。<br>　　如何一瑞车书日，吹取青云道路平。
◎卷.64【冬日寄献庾员外】罗邺<br>　　曾谒仙宫最上仙，西风许醉桂花前。争欢酒蚁浮金爵，<br>　　从听歌尘扑翠蝉。秋霁卷帘凝锦席，夜阑吹笛称江天。<br>　　却思紫陌觥筹地，兔缺乌沈欲半年。
◎卷.65【钓翁（一作郑谷诗）】罗邺<br>　　来往烟波非定居，生涯蓑褐外无馀。闲垂两鬓任如鹤，<br>　　只系一竿时得鱼。月浦扣船歌皎洁，雨蓬隈岸卧萧疏。<br>　　行人误话金张贵，笑指北邙丘与墟。
◎卷.66【闻友人入越幕因以诗赠】罗邺<br>　　稽岭春生酒冻销，烟鬟红袖恃娇饶。岸边丛雪晴香老，<br>　　波上长虹晚影遥。正哭阮途归未得，更闻江笔赴嘉招。<br>　　人间荣瘁真堪恨，坐想征轩鬓欲凋。
◎卷.67【东归】罗邺<br>　　日日唯忧行役迟，东归可是有家归。都缘桂玉无门住，<br>　　不算山川去路危。秦树梦愁黄鸟啭，吴江钓忆锦鳞肥。<br>　　桃夭李艳清明近，惆怅当年意尽违。
◎卷.68【入关】罗邺<br>　　古道槐花满树开，入关时节一蝉催。出门唯恐不先到，<br>　　当路有谁长待来。似箭年光还可惜，如蓬生计更堪哀。<br>　　故园若有渔舟在，应挂云帆早个回。
◎卷.69【览陈丕卷】罗邺<br>　　雪宫词客燕宫游，一轴烟花象外搜。谩把蜀纹当昼展，<br>　　徒夸湘碧带春流。吟时致我寒侵骨，得处疑君白尽头。<br>　　从北南归明月夜，岭猿滩鸟更悠悠。
◎卷.70【巴南旅舍言怀】罗邺<br>　　万浪千岩首未回，无憀相倚上高台。家山如画不归去，<br>　　客舍似仇谁遣来。红泪罢窥连晓烛，碧波休引向春杯。<br>　　后时若有青云望，何事偏教羽翼摧。
◎卷.71【登凌歊台】罗邺<br>　　高台今日竟长闲，因想兴亡自惨颜。四海已归新雨露，<br>　　六朝空认旧江山。槎翘独鸟沙汀畔，风递连墙雪浪间。<br>　　好是轮蹄来往便，谁人不向此跻攀。
◎卷.72【仆射陂晚望】罗邺<br>　　离人到此倍堪伤，陂水芦花似故乡。身事未知何日了，<br>　　马蹄唯觉到秋忙。田园牢落东归晚，道路辛勤北去长。<br>　　却羡无愁是沙鸟，双双相趁下斜阳。
◎卷.73【芳草】罗邺<br>　　废苑墙南残雨中，似袍颜色正蒙茸。微香暗惹游人步，<br>　　远绿才分斗雉踪。三楚渡头长恨见，五侯门外却难逢。<br>　　年年纵有春风便，马迹车轮一万重。
◎卷.74【秋日留题蒋亭】罗邺<br>　　西风才起一蝉鸣，便算关河马上程。碧浪鹢舟从此别，<br>　　丹霄鹄箭忍无成。二年芳思随云雨，几日离歌恋旆旌。<br>　　回首横塘更东望，露荷烟菊倍伤情。
◎卷.75【早发】罗邺<br>　　一点灯残鲁酒醒，已携孤剑事离程。愁看飞雪闻鸡唱，<br>　　独向长空背雁行。白草近关微有路，浊河连底冻无声。<br>　　此中来往本迢递，况是驱羸客塞城。
◎卷.76【雁二首】罗邺<br>　　暮天新雁起汀洲，红蓼花开水国愁。<br>　　想得故园今夜月，几人相忆在江楼。<br>　　早背胡霜过戍楼，又随寒日下汀洲。<br>　　江南江北多离别，忍报年年两地愁。
◎卷.77【萤二首】罗邺<br>　　水殿清风玉户开，飞光千点去还来。<br>　　无风无月长门夜，偏到阶前点绿苔。<br>　　裴回无烛冷无烟，秋径莎庭入夜天。<br>　　休向书窗来照字，近来红蜡满歌筵。
◎卷.78【看花】罗邺<br>　　花开只恐看来迟，及到愁如未看时。<br>　　家在楚乡身在蜀，一年春色负归期。
◎卷.79【柳絮】罗邺<br>　　处处东风扑晚阳，轻轻醉粉落无香。<br>　　就中堪恨隋堤上，曾惹龙舟舞凤凰。
◎卷.80【云】罗邺<br>　　纷纷霭霭遍江湖，得路为霖岂合无。<br>　　莫使悠飏只如此，帝乡还更暖苍梧。
◎卷.81【芳草】罗邺<br>　　曲江岸上天街里，两地纵生车马多。<br>　　不似萋萋南浦见，晚来烟雨半相和。
◎卷.82【出都门】罗邺<br>　　青门春色一花开，长到花时把酒杯。<br>　　自觉无家似潮水，不知归处去还来。
◎卷.83【宫中二首】罗邺<br>　　芳草长含玉辇尘，君王游幸此中频。<br>　　今朝别有承恩处，鹦鹉飞来说似人。<br>　　虽然自小属梨园，不识先皇玉殿门。<br>　　还是当时歌舞曲，今来何处最承恩。
◎卷.84【河湟】罗邺<br>　　河湟何计绝烽烟，免使征人更戍边。<br>　　尽放农桑无一事，遣教知有太平年。
◎卷.85【闻子规】罗邺<br>　　蜀魄千年尚怨谁，声声啼血向花枝。<br>　　满山明月东风夜，正是愁人不寐时。
◎卷.86【望仙】罗邺<br>　　千金垒土望三山，云鹤无踪羽卫还。<br>　　若说神仙求便得，茂陵何事在人间。
◎卷.87【放鹧鸪】罗邺<br>　　好傍青山与碧溪，刺桐毛竹待双栖。<br>　　花时迁客伤离别，莫向相思树上啼。
◎卷.88【骊山】罗邺<br>　　风摇岩桂露闻香，白鹿惊时出绕墙。<br>　　不向骊山锁宫殿，可知仙去是明皇。
◎卷.89【梅花】罗邺<br>　　繁如瑞雪压枝开，越岭吴溪免用栽。<br>　　却是五侯家未识，春风不放过江来。
◎卷.90【鸡冠花】罗邺<br>　　一枝秾艳对秋光，露滴风摇倚砌傍。<br>　　晓景乍看何处似，谢家新染紫罗裳。
◎卷.91【汴河】罗邺<br>　　炀帝开河鬼亦悲，生民不独力空疲。<br>　　至今呜咽东流水，似向清平怨昔时。
◎卷.92【渡江有感】罗邺<br>　　岸落残红锦雉飞，渡江船上夕阳微。<br>　　一枝犹负平生意，归去何曾胜不归。
◎卷.93【题终南山僧堂】罗邺<br>　　九衢终日见南山，名利何人肯掩关。<br>　　唯有吾师达真理，坐看霜树老云间。
◎卷.94【大散岭】罗邺<br>　　过往长逢日色稀，雪花如掌扑行衣。<br>　　岭头却望人来处，特地身疑是鸟飞。
◎卷.95【嘉陵江】罗邺<br>　　嘉陵南岸雨初收，江似秋岚不煞流。<br>　　此地终朝有行客，无人一为棹扁舟。
◎卷.96【早行】罗邺<br>　　雨洒江声风又吹，扁舟正与睡相宜。<br>　　无端戍鼓催前去，别却青山向晓时。
◎卷.97【黄河晓渡】罗邺<br>　　大河平野正穷秋，羸马羸僮古渡头。<br>　　昨夜莲花峰下月，隔帘相伴到明愁。
◎卷.98【温泉】罗邺<br>　　一条春水漱莓苔，几绕玄宗浴殿回。<br>　　此水贵妃曾照影，不堪流入旧宫来。
◎卷.99【秋怨】罗邺<br>　　梦断南窗啼晓乌，新霜昨夜下庭梧。<br>　　不知帘外如珪月，还照边城到晓无。
◎卷.100【叹别】罗邺<br>　　北来南去几时休，人在光阴似箭流。<br>　　直待江山尽无路，始因抛得别离愁。
◎卷.101【送春】罗邺<br>　　欲别东风剩黯然，亦知春去有明年。<br>　　世间争那人先老，更对残花一醉眠。
◎卷.102【蜡烛】罗邺<br>　　暖香红焰一时燃，缇幕初垂月落天。<br>　　堪恨兰堂别离夜，如珠似泪滴樽前。
◎卷.103【陈宫】罗邺<br>　　白玉尊前紫桂香，迎春阁上燕双双。<br>　　陈王半醉贵妃舞，不觉隋兵夜渡江。
◎卷.104【水帘】罗邺<br>　　万点飞泉下白云，似帘悬处望疑真。<br>　　若将此水为霖雨，更胜长垂隔路尘。
◎卷.105【赏春（一作芳草，一作春游郁然有怀赋）】罗邺<br>　　芳草和烟暖更青，闲门要路一时生。<br>　　年年点检人间事，唯有春风不世情。
◎卷.106【叹平泉（一作伤平泉庄）】罗邺<br>　　生前几到此亭台，寻叹投荒去不回。<br>　　若遣春风会人意，花枝尽合向南开。
◎卷.107【长安春雨】罗邺<br>　　兼风飒飒洒皇州，能滞轻寒阻胜游。<br>　　半夜五侯池馆里，美人惊起为花愁。
◎卷.108【驾蜀回】罗邺<br>　　上皇西幸却归秦，花木依然满禁春。<br>　　唯有贵妃歌舞地，月明空殿锁香尘。
◎卷.109【吴王古宫井二首】罗邺<br>　　古宫荒井曾平后，见说耕人又凿开。<br>　　拾得玉钗镌敕字，当时恩泽赐谁来。<br>　　含青薜荔随金甃，碧砌磷磷生绿苔。<br>　　莫言数尺无波水，曾与如花并照来。
◎卷.110【江帆】罗邺<br>　　别离不独恨蹄轮，渡口风帆发更频。<br>　　何处青楼方凭槛，半江斜日认归人。
◎卷.111【为人感赠】罗邺<br>　　歌舞从来最得名，如今老寄洛阳城。<br>　　当时醉送龙骧曲，留与谁家唱月明。
◎卷.112【春江恨别】罗邺<br>　　望断长川一叶舟，可堪归路更沿流。<br>　　重来别处无人见，芳草斜阳满渡头。
◎卷.113【叹流水二首】罗邺<br>　　人间莫谩惜花落，花落明年依旧开。<br>　　却最堪悲是流水，便同人事去无回。<br>　　龙跃虬蟠旋作潭，绕红溅绿下东南。<br>　　春风散入侯家去，漱齿花前酒半酣。
◎卷.114【落第东归】罗邺<br>　　年年春色独怀羞，强向东归懒举头。<br>　　莫道还家便容易，人间多少事堪愁。
◎卷.115【镜】罗邺<br>　　昔岁相知别有情，几回磨拭始将行。<br>　　如今老去愁无限，抱向闲窗却怕明。
◎卷.116【南行】罗邺<br>　　腊晴江暖鸊鹈飞，梅雪香黏越女衣。<br>　　鱼市酒村相识遍，短船歌月醉方归。
◎卷.117【公子行】罗邺<br>　　金鞍玉勒照花明，过后春风特地生。<br>　　半醉五侯门里出，月高犹在禁街行。
◎卷.118【春日偶题城南韦曲】罗邺<br>　　韦曲城南锦绣堆，千金不惜买花栽。<br>　　谁知豪贵多羁束，落尽春红不见来。
◎卷.119【上东川顾尚书】罗邺<br>　　轻财重义真公子，长策沈机继武侯。<br>　　龙节坐持兵十万，可怜三蜀尽无忧。
◎卷.120【过王濬墓】罗邺<br>　　埋骨千年近路尘，路傍碑号晋将军。<br>　　当时若使无功业，早个耕桑到此坟。
◎卷.121【灞上感别】罗邺<br>　　灞水何人不别离，无家南北倚空悲。<br>　　十年此路花时节，立马沾襟酒一卮。
◎卷.122【春日与友人话别】罗邺<br>　　酌坐对芳草，东风吹旅衣。最嫌驱马倦，自未有山归。<br>　　华发将时逼，青云计又非。离襟一沾洒，回首正残晖。
◎卷.123【竹】罗邺<br>　　翠叶才分细细枝，清阴犹未上阶墀。蕙兰虽许相依日，<br>　　桃李还应笑后时。抱节不为霜霰改，成林终与凤凰期。<br>　　渭滨若更征贤相，好作渔竿系钓丝。
◎卷.124【边将】罗邺<br>　　马上乘秋欲建勋，飞狐夜斗出师频。若无紫塞烟尘事，<br>　　谁识青楼歌舞人。战骨沙中金镞在，贺筵花畔玉盘新。<br>　　由来边卒皆如此，只是君门合杀身。
◎卷.125【巴南旅泊】罗邺<br>　　巴山惨别魂，巴水彻荆门。此地若重到，居人谁复存。<br>　　落帆红叶渡，驻马白云村。却羡南飞雁，年年到故园。
◎卷.126【河上逢友人】罗邺<br>　　知君意不浅，立马问生涯。薄业无归地，他乡便是家。<br>　　宵吟怜桂魄，朝起怯菱花。语尽黄河上，西风日又斜。
◎卷.127【偶题离亭】罗邺<br>　　万般名利不关身，况待山平海变尘。五月波涛争下峡，<br>　　满堂金玉为何人。谩夸浮世青云贵，未尽离杯白发新。<br>　　谁似雨蓬蓬底客，渚花汀鸟自相亲。
◎卷.128【夏晚望嵩亭有怀】罗邺<br>　　正怜云水与心违，湖上亭高对翠微。尽日不妨凭槛望，<br>　　终年未必有家归。青蝉渐傍幽丛噪，白鸟时穿返照飞。<br>　　此地又愁无计住，一竿何处是因依。
◎卷.129【途中寄友人】罗邺<br>　　秋庭怅望别君初，折柳分襟十载馀。相见或因中夜梦，<br>　　寄来多是隔年书。携樽座外花空老，垂钓江头柳渐疏。<br>　　裁得诗凭千里雁，吟来宁不忆吾庐。
◎卷.130【伤侯第】罗邺<br>　　世间荣辱半相和，昨日权门今雀罗。万古明君方纳谏，<br>　　九江迁客更应多。碧池草熟人偷钓，画戟春闲莺乱过。<br>　　几许乐僮无主后，不离邻巷教笙歌。
◎卷.131【春日过寿安山馆】罗邺<br>　　旧国多将泉石亲，西游爱此拂行尘。帘开山色离亭午，<br>　　步入松香别岛春。谁肯暂安耕钓地，相逢谩叹路岐身。<br>　　归期不及桃花水，江上何曾鲙雪鳞。
◎卷.132【吴门再逢方干处士】罗邺<br>　　天上高名世上身，垂纶何不驾蒲轮。一朝卿相俱前席，<br>　　千古篇章冠后人。稽岭不归空挂梦，吴宫相值欲沾巾。<br>　　吾王若致升平化，可独成周只渭滨。
◎卷.133【蝉】罗邺<br>　　才入新秋百感生，就中蝉噪最堪惊。能催时节凋双鬓，<br>　　愁到江山听一声。不傍管弦拘醉态，偏依杨柳挠离情。<br>　　故园闻处犹惆怅，况是经年万里行。
◎卷.134【秋日留别义初上人】罗邺<br>　　塞寺穷秋别远师，西风一雁倍伤悲。每嗟尘世长多事，<br>　　重到禅斋是几时。霜岭自添红叶恨，月溪休和碧云词。<br>　　关河回首便千里，飞锡南归讵可知。
◎卷.135【夏日宿灵岩寺宗公院】罗邺<br>　　寺入千岩石路长，孤吟一宿远公房。卧听半夜杉坛雨，<br>　　转觉中峰枕簟凉。花界已无悲喜念，尘襟自足是非妨。<br>　　他年纵使重来此，息得心猿鬓已霜。
◎卷.136【冬日庙中书事呈栖白上人】罗邺<br>　　日高荒庙掩双扉，杉径无人鸟雀悲。昨日江潮起归思，<br>　　满窗风雨觉来时。何堪身计长如此，闲尽炉灰却是疑。<br>　　赖有碧云吟句客，禅馀相访说新诗。
◎卷.137【夏日题远公北阁】罗邺<br>　　危阁压山冈，晴空疑鸟行。胜搜花界尽，响益梵音长。<br>　　有月堪先到，无风亦自凉。人烟纷绕绕，诸树共苍苍。<br>　　榻恋高楼语，瓯怜昼茗香。此身闲未得，驱马入残阳。
◎卷.138【秋蝶二首】罗邺<br>　　秦楼花发时，秦女笑相随。及到秋风日，飞来欲问谁。<br>　　似厌栖寒菊，翩翩占晚阳。愁人如见此，应下泪千行。
◎卷.139【秋别】罗邺<br>　　别路垂杨柳，秋风凄管弦。青楼君去后，明月为谁圆。
◎卷.140【共友人看花】罗邺<br>　　愁将万里身，来伴看花人。何事独惆怅，故园还又春。
◎卷.141【行次】罗邺<br>　　终日长程复短程，一山行尽一山青。<br>　　路傍君子莫相笑，天上由来有客星。
◎卷.142【凤州北楼】罗邺<br>　　城上层楼北望时，闲云远水自相宜。<br>　　人人尽道堪图画，枉遣山翁醉习池。
◎卷.143【赠僧】罗邺<br>　　繁华举世皆如梦，今古何人肯暂闲。<br>　　唯有东林学禅客，白头闲坐对青山。<br>第六百五十五卷
◎卷.1【曲江春感（一题作归五湖）】罗隐<br>　　江头日暖花又开，江东行客心悠哉。高阳酒徒半凋落，<br>　　终南山色空崔嵬。圣代也知无弃物，侯门未必用非才。<br>　　一船明月一竿竹，家住五湖归去来。
◎卷.2【皇陂】罗隐<br>　　皇陂潋滟深复深，陂西下马聊登临。垂杨风轻弄翠带，<br>　　鲤鱼日暖跳黄金。三月穷途无胜事，十年流水见归心。<br>　　输他谷口郑夫子，偷得闲名说至今。
◎卷.3【寄郑补阙】罗隐<br>　　夫子门前数仞墙，每经过处忆游梁。路从青琐无因见，<br>　　恩在丹心不可忘。未必便为谗口隔，只应贪草谏书忙。<br>　　别来愁悴知多少，两度槐花马上黄。
◎卷.4【牡丹花】罗隐<br>　　似共东风别有因，绛罗高卷不胜春。若教解语应倾国，<br>　　任是无情亦动人。芍药与君为近侍，芙蓉何处避芳尘。<br>　　可怜韩令功成后，辜负秾华过此身。
◎卷.5【黄河】罗隐<br>　　莫把阿胶向此倾，此中天意固难明。解通银汉应须曲，<br>　　才出昆仑便不清。高祖誓功衣带小，仙人占斗客槎轻。<br>　　三千年后知谁在，何必劳君报太平。
◎卷.6【汴河】罗隐<br>　　当时天子是闲游，今日行人特地愁。柳色纵饶妆故国，<br>　　水声何忍到扬州。乾坤有意终难会，黎庶无情岂自由。<br>　　应笑秦皇用心错，谩驱神鬼海东头。
◎卷.7【西京崇德里居】罗隐<br>　　进乏梯媒退又难，强随豪贵殢长安。风从昨夜吹银汉，<br>　　泪拟何门落玉盘。抛掷红尘应有恨，思量仙桂也无端。<br>　　锦鳞赪尾平生事，却被闲人把钓竿。
◎卷.8【投所思】罗隐<br>　　憔悴长安何所为，旅魂穷命自相疑。满川碧嶂无归日，<br>　　一榻红尘有泪时。雕琢只应劳郢匠，膏肓终恐误秦医。<br>　　浮生七十今三十，从此凄惶未可知。
◎卷.9【经张舍人旧居（一题作河中经故翰林张舍人所居）】罗隐<br>　　行尘不是昔时尘，谩向朱门忆侍臣。一榻已无开眼处，<br>　　九泉应有爱才人。文馀吐凤他年诏，树想栖鸾旧日春。<br>　　从此恩深转难报，夕阳衰草泪沾巾。
◎卷.10【雒城作】罗隐<br>　　大卤旌旗出洛滨，此中烟月已埃尘。更无楼阁寻行处，<br>　　只有山川识野人。早得铸金夸范蠡，旋闻垂钓哭平津。<br>　　旧游难得时难遇，回首空城百草春。
◎卷.11【姑苏城南湖陪曹使君游】罗隐<br>　　水蓼花红稻穗黄，使君兰棹泛回塘。倚风荇藻先开路，<br>　　迎旆凫鷖尽著行。手里兵符神与术，腰间金印彩为囊。<br>　　少年太守勋庸盛，应笑燕台两鬓霜。
◎卷.12【秋日有寄姑苏曹使君】罗隐<br>　　多病无因棹小舟，阖闾城下谒名侯。水寒不见双鱼信，<br>　　风便唯闻五袴讴。早说用兵长暗合，近传观稼亦闲游。<br>　　须知谢奕依前醉，闲阻清谈又一秋。
◎卷.13【送章碣赴举】罗隐<br>　　苹鹿歌中别酒催，粉闱星彩动昭回。久经罹乱心应破，<br>　　乍睹升平眼渐开。顾我昔年悲玉石，怜君今日蕴风雷。<br>　　龙门盛事无因见，费尽黄金老隗台。
◎卷.14【寄杨秘书】罗隐<br>　　湖水平来见鲤鱼，偶因烹处得琼琚。披寻藻思千重后，<br>　　吟想冰光万里馀。漳浦病来情转薄，赤城吟苦意何如。<br>　　锦衣公子怜君在，十载兵戈从板舆。
◎卷.15【往年进士赵能卿尝话金庭胜事，见示叙】罗隐<br>　　会稽诗客赵能卿，往岁相逢话石城。正恨故人无上寿，<br>　　喜闻良宰有高情。山朝佐命层层耸，水接飞流步步清。<br>　　两火一刀罹乱后，会须乘兴雪中行。
◎卷.16【得宣州窦尚书书因投寄二首】罗隐<br>　　双鱼迢递到江滨，伤感南陵旧主人。万里朝台劳寄梦，<br>　　十年侯国阻趋尘。寻知乱后尝辞禄，共喜闲来得养神。<br>　　时见齐山敬亭客，不堪戎马战征频。<br>　　曾逐旌旗过板桥，世途多难竟蓬飘。步兵校尉辞公府，<br>　　车骑将军忆本朝。醉里旧游还历历，病中衰鬓奈萧萧。<br>　　遗簪堕履应留念，门客如今只下僚。
◎卷.17【雪】罗隐<br>　　细玉罗纹下碧霄，杜门颜巷落偏饶。巢居只恐高柯折，<br>　　旅客愁闻去路遥。撅冻野蔬和粉重，扫庭松叶带酥烧。<br>　　寒窗呵笔寻诗句，一片飞来纸上销。
◎卷.18【暇日有寄姑苏曹使君兼呈张郎中郡中宾僚】罗隐<br>　　嘉植阴阴覆剑池，此中能政动神祇。湖边观稼雨迎马，<br>　　城外犒军风满旗。融酒徒夸无算爵，俭莲还少最高枝。<br>　　珊瑚笔架真珠履，曾和陈王几首诗。
◎卷.19【寄右省王谏议】罗隐<br>　　耳边要静不得静，心里欲闲终未闲。自是宿缘应有累，<br>　　可能时事更相关。鱼惭张翰辞东府，鹤怨周颙负北山。<br>　　看却金庭芝朮老，又驱车入七人班。
◎卷.20【焚书坑】罗隐<br>　　千载遗踪一窖尘，路傍耕者亦伤神。<br>　　祖龙算事浑乖角，将谓诗书活得人。
◎卷.21【始皇陵】罗隐<br>　　荒堆无草树无枝，懒向行人问昔时。<br>　　六国英雄漫多事，到头徐福是男儿。
◎卷.22【送沈先辈归送上嘉礼（一作送沈光及第后东归兼赴嘉礼）】罗隐<br>　　青青月桂触人香，白苎衫轻称沈郎。好继马卿归故里，<br>　　况闻山简在襄阳。杯倾别岸应须醉，花傍征车渐欲芳。<br>　　拟把金钱赠嘉礼，不堪栖屑困名场。
◎卷.23【春日叶秀才曲江】罗隐<br>　　江花江草暖相隈，也向江边把酒杯。春色恼人遮不得，<br>　　别愁如疟避还来。安排贱迹无良策，裨补明时望重才。<br>　　一曲吴歌齐拍手，十年尘眼未曾开。
◎卷.24【西京道德里】罗隐<br>　　秦树团团夕结阴，此中庄舄动悲吟。一枝丹桂未入手，<br>　　万里苍波长负心。老去渐知时态薄，愁来唯愿酒杯深。<br>　　七雄三杰今何在，休为闲人泪满襟。
◎卷.25【忆夏口】罗隐<br>　　汉阳渡口兰为舟，汉阳城下多酒楼。当年不得尽一醉，<br>　　别梦有时还重游。襟带可怜吞楚塞，风烟只好狎江鸥。<br>　　月明更想曾行处，吹笛桥边木叶秋。
◎卷.26【武牢关】罗隐<br>　　楚人曾此限封疆，不见清阴六里长。一壑暮声何怨望，<br>　　数峰秋势自颠狂。由来四皓须神伏，大抵秦皇谩气强。<br>　　欲学鸡鸣试关吏，太平时节懒思量。
◎卷.27【途中献晋州孟中丞】罗隐<br>　　太平天子念蒲东，又委星郎养育功。昨日隼旟辞阙下，<br>　　今朝珠履在河中。楼移庾亮千山月，树待袁宏一扇风。<br>　　不及政成应入拜，晋州何足展清通。
◎卷.28【长安秋夜】罗隐<br>　　远闻天子似羲皇，偶舍渔乡入帝乡。五等列侯无故旧，<br>　　一枝仙桂有风霜。灯欹短焰烧离鬓，漏转寒更滴旅肠。<br>　　归计未知身已老，九衢双阙夜苍苍。
◎卷.29【春晚寄钟尚书】罗隐<br>　　宰府初开忝末尘，四年谈笑隔通津。官资肯便矜中路，<br>　　酒醆还应忆故人。江畔旧游秦望月，槛前公事镜湖春。<br>　　如今莫问西禅坞，一炷寒香老病身。
◎卷.30【秋晓寄友人】罗隐<br>　　洞庭霜落水云秋，又泛轻涟任去留。世界高谈今已得，<br>　　宦途清贵旧曾游。手中彩笔夸题凤，天上泥封奖狎鸥。<br>　　更见南来钓翁说，醉吟还上木兰舟。
◎卷.31【秋日有酬（一作寄王师范）】罗隐<br>　　旧业传家有宝刀，近闻馀力更挥毫。腰间印佩黄金重，<br>　　卷里诗裁白雪高。宴罢嘉宾迎凤藻，猎归诸将问龙韬。<br>　　分茅列土才三十，犹拟回头赌锦袍。
◎卷.32【所思】罗隐<br>　　梁王兔苑荆榛里，炀帝鸡台梦想中。只觉惘然悲谢傅，<br>　　未知何以报文翁。生灵不幸台星拆，造化无情世界空。<br>　　划尽寒灰始堪叹，满庭霜叶一窗风。
◎卷.33【送魏校书兼呈曹使君】罗隐<br>　　乱离无计驻生涯，又事东游惜岁华。村店酒旗沽竹叶，<br>　　野桥梅雨泊芦花。雠书发迹官虽屈，负米安亲路不赊。<br>　　应见使君论世旧，扫门重得向曹家。
◎卷.34【四皓庙】罗隐<br>　　汉惠秦皇事已闻，庙前高木眼前云。<br>　　楚王谩费闲心力，六里青山尽属君。
◎卷.35【浮云】罗隐<br>　　溶溶曳曳自舒张，不向苍梧即帝乡。<br>　　莫道无心便无事，也曾愁杀楚襄王。
◎卷.36【早发】罗隐<br>　　北去南来无定居，此生生计竟何如。<br>　　酷怜一觉平明睡，长被鸡声恶破除。
◎卷.37【香】罗隐<br>　　沈水良材食柏珍，博山烟暖玉楼春。<br>　　怜君亦是无端物，贪作馨香忘却身。
◎卷.38【邺城】罗隐<br>　　台上年年掩翠蛾，台前高树夹漳河。<br>　　英雄亦到分香处，能共常人较几多。<br>第六百五十六卷
◎卷.1【七夕】罗隐<br>　　络角星河菡萏天，一家欢笑设红筵。应倾谢女珠玑箧，<br>　　尽写檀郎锦绣篇。香帐簇成排窈窕，金针穿罢拜婵娟。<br>　　铜壶漏报天将晓，惆怅佳期又一年。
◎卷.2【送臧濆下第谒窦鄜州】罗隐<br>　　赋得长杨不直钱，却来京口看莺迁。也知绛灌轻才子，<br>　　好谒尤常醉少年。万里故乡云缥缈，一春生计泪澜汍。<br>　　多情柱史应相问，与话归心正浩然。
◎卷.3【清明日曲江怀友】罗隐<br>　　君与田苏即旧游，我于交分亦绸缪。二年隔绝黄泉下，<br>　　尽日悲凉曲水头。鸥鸟似能齐物理，杏花疑欲伴人愁。<br>　　寡妻稚子应寒食，遥望江陵一泪流。
◎卷.4【送郑州严员外】罗隐<br>　　欲将刀笔润王猷，东去先分圣主忧。满扇好风吹郑圃，<br>　　一车甘雨别皇州。尚书碛冷鸿声晚，仆射陂寒树影秋。<br>　　从此文星在何处，武牢关外庾公楼。
◎卷.5【孙员外赴阙后重到三衢】罗隐<br>　　远山高枝思悠哉，重倚危楼尽一杯。谢守已随征诏入，<br>　　鲁儒犹逐断蓬来。地寒谩忆移暄手，时急方须济世才。<br>　　宣室夜阑如有问，可能全忘未然灰。
◎卷.6【衡阳泊木居士庙下作（一题作题木居士庙）】罗隐<br>　　乌噪残阳草满庭，此中枯木似人形。只应神物长为主，<br>　　未必浮槎即有灵。八月风波飘不去，四时黍稷荐惟馨。<br>　　南朝庾信无因赋，牢落祠前水气腥。
◎卷.7【钟陵见杨秀才（一题作见进士杨寻）】罗隐<br>　　孺亭滕阁少踟蹰，三度南游一事无。只觉流年如鸟逝，<br>　　不知何处有龙屠。云归洪井枝柯敛，水下漳江气色粗。<br>　　赖得与君同此醉，醒来愁被鬼揶揄。
◎卷.8【自湘川东下立春泊夏口阻风登孙权城】罗隐<br>　　吴门此去逾千里，湘浦离来想数旬。只见风师长占路，<br>　　不知青帝已行春。危怜坏堞犹遮水，狂爱寒梅欲傍人。<br>　　事往时移何足问，且凭村酒暖精神。
◎卷.9【春日忆湖南旧游寄卢校书】罗隐<br>　　旅榜前年过洞庭，曾提刀笔事甘宁。玳筵离隔将军幕，<br>　　朱履频窥处士星。恩重匣中孤剑在，梦馀江畔数峰青。<br>　　金貂见服嘉宾散，回首昭丘一涕零。
◎卷.10【贺淮南节度卢员外赐绯】罗隐<br>　　俭莲高贵九霄闻，粲粲朱衣降五云。骢马早年曾避路，<br>　　银鱼今日且从军。御题彩服垂天眷，袍展花心透縠纹。<br>　　应笑当年老莱子，鲜华都自降明君。
◎卷.11【春日独游禅智寺】罗隐<br>　　树远连天水接空，几年行乐旧隋宫。花开花谢还如此，<br>　　人去人来自不同。鸾凤调高何处酒，吴牛蹄健满车风。<br>　　思量只合腾腾醉，煮海平陈一梦中。
◎卷.12【和淮南李司空同转运员外（一作同转运卢员外赐绯）】罗隐<br>　　层层高阁旧瀛洲，此地须征第一流。丞相近年萦倚望，<br>　　重才今日喜遨游。荣持健笔金黄贵，恨咽离筵管吹秋。<br>　　谁继伊皋送行句，梁王诗好郢人愁。
◎卷.13【后土庙】罗隐<br>　　四海兵戈尚未宁，始于云外学仪形。九天玄女犹无圣，<br>　　后土夫人岂有灵。一带好云侵鬓绿，两层危岫拂眉青。<br>　　韦郎年少知何在，端坐思量太白经。
◎卷.14【金陵夜泊】罗隐<br>　　冷烟轻淡傍衰丛，此夕秦淮驻断蓬。栖雁远惊沽酒火，<br>　　乱鸦高避落帆风。地销王气波声急，山带秋阴树影空。<br>　　六代精灵人不见，思量应在月明中。
◎卷.15【上江州陈员外】罗隐<br>　　寒江九派转城楼，东下钟陵第一州。人自中台方贵盛，<br>　　地从西晋即风流。旧班久望鹓晴翥，馀力犹闻虎夜浮。<br>　　应恨属官无健令，异时佳节阻闲游。
◎卷.16【广陵开元寺阁上作】罗隐<br>　　满槛山川漾落晖，槛前前事去如飞。云中鸡犬刘安过，<br>　　月里笙歌炀帝归。江蹙海门帆散去，地吞淮口树相依。<br>　　红楼翠幕知多少，长向东风有是非。
◎卷.17【上鄂州韦尚书】罗隐<br>　　往岁先皇驭九州，侍臣才业最风流。文穷典诰虽馀力，<br>　　俗致雍熙尽密谋。兰省换班青作绶，柏台前引绛为鞲。<br>　　都缘未负江山兴，开济生灵校一秋。
◎卷.18【早春巴陵道中】罗隐<br>　　远雪亭亭望未销，岳阳春浅似相饶。短芦冒土初生笋，<br>　　高柳偷风已弄条。波泛洞庭猵獭健，谷连荆楚鬼神妖。<br>　　中流菱唱泊何处，一只画船兰作桡。
◎卷.19【广陵秋日酬进士臧濆见寄】罗隐<br>　　驿西斜日满窗前，独凭秋栏思渺绵。数尺断蓬惭故国，<br>　　一轮清镜泣流年。已知世事真徒尔，纵有心期亦偶然。<br>　　空愧荀家好兄弟，雁来鱼去是因缘。
◎卷.20【淮南送李司空朝觐】罗隐<br>　　圣君宵旰望时雍，丹诏西来雨露浓。宣父道高休叹凤，<br>　　武侯才大本吟龙。九州似鼎终须负，万物为铜只待熔。<br>　　腊后春前更何事，便看经度奏东封。
◎卷.21【秋日禅智寺见裴郎中题名寄韦瞻】罗隐<br>　　野寺疏钟万木秋，偶寻题处认名侯。官离南郡应闲暇，<br>　　地胜东山想驻留。百醆浓醪成别梦，两行垂露浣羁愁。<br>　　心知只有韦公在，更对真踪话旧游。
◎卷.22【广陵春日忆池阳有寄】罗隐<br>　　烟水濛濛接板桥，数年经历驻征桡。醉凭危槛波千顷，<br>　　愁倚长亭柳万条。别后故人冠獬豸，病来知己赏鹪鹩。<br>　　清流夹宅千家住，会待闲乘一信潮。
◎卷.23【春中湘中题岳麓寺僧舍】罗隐<br>　　蟾宫虎穴两皆休，来凭危栏送远愁。多事林莺还谩语，<br>　　薄情边雁不回头。春融只待乾坤醉，水阔深知世界浮。<br>　　欲共高僧话心迹，野花芳草奈相尤。
◎卷.24【出试后投所知】罗隐<br>　　此日蓬壶两日程，当时消息甚分明。桃须曼倩催方熟，<br>　　橘待洪崖遣始行。岛外音书应有意，眼前尘土渐无情。<br>　　莫教更似山西鼠，啮破愁肠恨一生。
◎卷.25【湘南春日怀古】罗隐<br>　　晴江春暖兰蕙薰，凫鹥苒苒鸥著群。洛阳贾谊自无命，<br>　　少陵杜甫兼有文。空阔远帆遮落日，苍茫野树碍归云。<br>　　松醪酒好昭潭静，闲过中流一吊君。
◎卷.26【江州望庐山】罗隐<br>　　东南苍翠何崔嵬，横流一望幽抱开。影寒已令水底去，<br>　　脚阔欲过湖心来。深处不唯容鬼怪，暗中兼恐有风雷。<br>　　仙人往往今谁在，红杏花香重首回。
◎卷.27【金陵寄窦尚书】罗隐<br>　　二年岐路有西东，长忆优游楚驿中。虎帐谈高无客继，<br>　　马卿官傲少人同。世危肯使依刘表，山好犹能忆谢公。<br>　　此去此恩言不得，谩将闲泪对春风。
◎卷.28【清溪江令公宅】罗隐<br>　　蛮笺象管夜深时，曾赋陈宫第一诗。宴罢风流人不见，<br>　　废来踪迹草应知。莺怜胜事啼空巷，蝶恋馀香舞好枝。<br>　　还有往年金甃井，牧童樵叟等闲窥。
◎卷.29【郑州献卢舍人（时本官王令公收复两京后）】罗隐<br>　　海槎闲暇阆风轻，不是安流不肯行。鸡省露浓汤饼熟，<br>　　凤池烟暖诏书成。渔筹已合光儒梦，尧印何妨且治兵。<br>　　会待两都收复后，右图仪表左题名。
◎卷.30【别池阳所居】罗隐<br>　　黄尘初起此留连，火耨刀耕六七年。雨夜老农伤水旱，<br>　　雪晴渔父共舟船。已悲世乱身须去，肯愧途危迹屡迁。<br>　　却是九华山有意，列行相送到江边。
◎卷.31【送内使周大夫自杭州朝贡】罗隐<br>　　八都上将近平戎，便附輶轩奏圣聪。三接驾前朝觐礼，<br>　　一函江表战征功。云间阆苑何时见，水底瑶池触处通。<br>　　知有殿庭馀力在，莫辞消息寄西风。
◎卷.32【酬黄从事怀旧见寄】罗隐<br>　　旧游不合到心中，把得君诗意亦同。水馆酒阑清夜月，<br>　　香街人散白杨风。长绳系日虽难绊，辨口谈天不易穷。<br>　　世事自随蓬转在，思量何处是飞蓬。
◎卷.33【绣】罗隐<br>　　一片丝罗□□□，洞房西室女工劳。花随玉指添春色，<br>　　鸟逐金针长羽毛。蜀锦谩夸声自贵，越绫虚说价功高。<br>　　可中用作鸳鸯被，红叶枝枝不碍刀。
◎卷.34【西施】罗隐<br>　　家国兴亡自有时，吴人何苦怨西施。<br>　　西施若解倾吴国，越国亡来又是谁。
◎卷.35【自遣】罗隐<br>　　得即高歌失即休，多愁多恨亦悠悠。<br>　　今朝有酒今朝醉，明日愁来明日愁。
◎卷.36【白角篦】罗隐<br>　　白似琼瑶滑似苔，随梳伴镜拂尘埃。<br>　　莫言此个尖头物，几度撩人恶发来。
◎卷.37【铜雀台】罗隐<br>　　强歌强舞竟难胜，花落花开泪满膺。<br>　　只合当年伴君死，免交憔悴望西陵。
◎卷.38【鹦鹉】罗隐<br>　　莫恨雕笼翠羽残，江南地暖陇西寒。<br>　　劝君不用分明语，语得分明出转难。
◎卷.39【金钱花】罗隐<br>　　占得佳名绕树芳，依依相伴向秋光。<br>　　若教此物堪收贮，应被豪门尽劚将。
◎卷.40【梅】罗隐<br>　　天赐胭脂一抹腮，盘中磊落笛中哀。<br>　　虽然未得和羹便，曾与将军止渴来。<br>第六百五十七卷
◎卷.1【钱尚父生日】罗隐<br>　　大昴分光降斗牛，兴唐宗社作诸侯。伊夔事业扶千载，<br>　　韩白机谋冠九州。贵盛上持龙节钺，延长应续鹤春秋。<br>　　锦衣玉食将何报，更俟庄椿一举头。
◎卷.2【寄前户部陆郎中】罗隐<br>　　出驯桑雉入朝簪，箫洒清名映士林。近日篇章欺白雪，<br>　　早年词赋得黄金。桂堂纵道探龙颔，兰省何曾驻鹤心。<br>　　离乱事多人不会，酒浓花暖且闲吟。
◎卷.3【登瓦棺寺阁】罗隐<br>　　下盘空迹上云浮，偶逐僧行步步愁。暂憩已知须用意，<br>　　渐来争忍不回头。烟中树老重江晚，铎外风轻四境秋。<br>　　懒指台城更东望，鹊飞龙斗尽荒丘。
◎卷.4【九华山费征君所居】罗隐<br>　　草堂何处试徘徊，见说遗踪向此开。蟾桂自归三径后，<br>　　鹤书曾降九天来。白云事迹依前在，青琐光阴竟不回。<br>　　尽夕为君思曩日，野泉呜咽路莓苔。
◎卷.5【途中寄怀】罗隐<br>　　不知何处是前程，合眼腾腾信马行。两鬓已衰时未遇，<br>　　数峰虽在病相撄。尘埃巩洛虚光景，诗酒江湖漫姓名。<br>　　试哭军门看谁问，旧来还似祢先生。
◎卷.6【京口见李侍郎】罗隐<br>　　傞傞江柳欲矜春，铁瓮城边见故人。屈指不堪言甲子，<br>　　披风常记是庚申。别来且喜身俱健，乱后休悲业尽贫。<br>　　还有杖头沽酒物，待寻山寺话逡巡。
◎卷.7【秋日酬张特玄】罗隐<br>　　病寄南徐两度秋，故人依约亦扬州。偶因雁足思闲事，<br>　　拟棹孤舟访旧游。风急几闻江上笛，月高谁共酒家楼。<br>　　平生意气消磨尽，甘露轩前看水流。
◎卷.8【登高咏菊尽（一作李山甫诗）】罗隐<br>　　篱畔霜前偶得存，苦教迟晚避兰荪。能销造化几多力，<br>　　不受阳和一点恩。生处岂容依玉砌，要时还许上金樽。<br>　　陶公没后无知己，露滴幽丛见泪痕。
◎卷.9【登夏州城楼】罗隐<br>　　寒城猎猎戍旗风，独倚危楼怅望中。万里山河唐土地，<br>　　千年魂魄晋英雄。离心不忍听边马，往事应须问塞鸿。<br>　　好脱儒冠从校尉，一枝长戟六钧弓。
◎卷.10【水边偶题】罗隐<br>　　野水无情去不回，水边花好为谁开。只知事逐眼前去，<br>　　不觉老从头上来。穷似丘轲休叹息，达如周召亦尘埃。<br>　　思量此理何人会，蒙邑先生最有才。
◎卷.11【故洛阳公镇大梁时隐得游门下今之经历事往…以伤以谢】罗隐<br>　　孤舟欲泊思何穷，曾忆西来值雪中。珠履少年初满座，<br>　　白衣游子也从公。狂抛赋笔琉璃冷，醉倚歌筵玳瑁红。<br>　　今日斯文向谁说，泪碑棠树两成空。
◎卷.12【杜陵秋思】罗隐<br>　　南望商於北帝都，两堪栖托两无图。只闻斥逐张公子，<br>　　不觉悲同楚大夫。岩畔早凉生紫桂，井边疏影落高梧。<br>　　一杯渌酒他年忆，沥向清波寄五湖。
◎卷.13【隐尝在江陵忝故中令白公叨蒙知遇…遂成长句】罗隐<br>　　往岁酂侯镇渚宫，曾将清律暖孤蓬。才怜曼倩三冬后，<br>　　艺许由基一箭中。言重不能轻薄命，地寒终是泣春风。<br>　　凤凰池涸台星拆，回首岐山忆至公。
◎卷.14【夜泊毗陵无锡县有寄】罗隐<br>　　草虫幽咽树初团，独系孤舟夜已阑。浊浪势奔吴苑急，<br>　　疏钟声彻惠山寒。愁催鬓发凋何易，贫恋家乡别渐难。<br>　　他日亲朋应大笑，始知书剑是无端。
◎卷.15【桃花】罗隐<br>　　暖触衣襟漠漠香，间梅遮柳不胜芳。数枝艳拂文君酒，<br>　　半里红欹宋玉墙。尽日无人疑怅望，有时经雨乍凄凉。<br>　　旧山山下还如此，回首东风一断肠。
◎卷.16【筹笔驿】罗隐<br>　　抛掷南阳为主忧，北征东讨尽良筹。时来天地皆同力，<br>　　运去英雄不自由。千里山河轻孺子，两朝冠剑恨谯周。<br>　　唯馀岩下多情水，犹解年年傍驿流。
◎卷.17【重过随州故兵部李侍郎恩知因抒长句】罗隐<br>　　庄周高论伯牙琴，闲夜思量泪满襟。四海共谁言近事，<br>　　九原从此负初心。鸥翻汉浦风波急，雁下郧溪雾雨深。<br>　　惭愧苍生还有意，解歌襦袴至如今。
◎卷.18【商於驿楼东望有感】罗隐<br>　　山川去接汉江东，曾伴隋侯醉此中。歌绕夜梁珠宛转，<br>　　舞娇春席雪朦胧。棠遗善政阴犹在，薤送哀声事已空。<br>　　惆怅知音竟难得，两行清泪白杨风。
◎卷.19【寄南城韦逸人】罗隐<br>　　杜甫诗中韦曲花，至今无赖尚豪家。美人晓折露沾袖，<br>　　公子醉时香满车。万里丹青传不得，二年风雨恨无涯。<br>　　羡他南涧高眠客，春去春来任物华。
◎卷.20【梅花】罗隐<br>　　吴王醉处十馀里，照野拂衣今正繁。经雨不随山鸟散，<br>　　倚风疑共路人言。愁怜粉艳飘歌席，静爱寒香扑酒樽。<br>　　欲寄所思无好信，为人惆怅又黄昏。
◎卷.21【淮南高骈所造迎仙楼】罗隐<br>　　鸾音鹤信杳难回，凤驾龙车早晚来。仙境是谁知处所，<br>　　人间空自造楼台。云侵朱槛应难到，虫网闲窗永不开。<br>　　子细思量成底事，露凝风摆作尘埃。
◎卷.22【和禅月大师见赠】罗隐<br>　　高僧惠我七言诗，顿豁尘心展白眉。秀似谷中花媚日，<br>　　清如潭底月圆时。应观法界莲千叶，肯折人间桂一支。<br>　　漂荡秦吴十馀载，因循犹恨识师迟。
◎卷.23【谒文宣王庙】罗隐<br>　　晚来乘兴谒先师，松柏凄凄人不知。九仞萧墙堆瓦砾，<br>　　三间茅殿走狐狸。雨淋状似悲麟泣，露滴还同叹凤悲。<br>　　傥使小儒名稍立，岂教吾道受栖迟。
◎卷.24【代文宣王答】罗隐<br>　　三教之中儒最尊，止戈为武武尊文。吾今尚自披蓑笠，<br>　　你等何须读典坟。释氏宝楼侵碧汉，道家宫殿拂青云。<br>　　若教颜闵英灵在，终不羞他李老君。
◎卷.25【重送朗州张员外】罗隐<br>　　朱轮此去正春风，且驻青云听断蓬。一榻早年容孺子，<br>　　双旌今日别文翁。诚知汲善心长在，争奈干时迹转穷。<br>　　酬德酬恩两无路，谩劳惆怅凤城东。
◎卷.26【广陵秋夜读进士常修三篇因题】罗隐<br>　　入蜀归吴三首诗，藏于笥箧重于师。剑关夜读相如听，<br>　　瓜步秋吟炀帝悲。景物也知输健笔，时情谁不许高枝。<br>　　明年二月春风里，江岛闲人慰所思。
◎卷.27【逼试投所知】罗隐<br>　　桃在仙翁旧苑傍，暖烟轻霭扑人香。十年此地频偷眼，<br>　　二月春风最断肠。曾恨梦中无好事，也知囊里有仙方。<br>　　寻思仙骨终难得，始与回头问玉皇。
◎卷.28【汉江上作】罗隐<br>　　汉江波浪渌于苔，每到江边病眼开。半雨半风终日恨，<br>　　无名无迹几时回。云生岸谷秋阴合，树接帆樯晚思来。<br>　　对此空惭圣明代，忍教缨上有尘埃。
◎卷.29【秋夜寄进士顾荣】罗隐<br>　　秋河耿耿夜沈沈，往事三更尽到心。多病谩劳窥圣代，<br>　　薄才终是费知音。家山梦后帆千尺，尘土搔来发一簪。<br>　　空羡良朋尽高价，可怜东箭与南金。
◎卷.30【寄渭北徐从事】罗隐<br>　　暖云慵堕柳垂条，骢马徐郎过渭桥。官秩旧参荀秘监，<br>　　樽罍今伴霍嫖姚。科随鹄箭频曾中，礼向侯弓以重招。<br>　　莫恨东风促行李，不多时节却归朝。
◎卷.31【徐寇南逼感事献江南知己次韵】罗隐<br>　　酒阑离思浩无穷，西望维扬忆数公。万里飘零身未了，<br>　　一家知奖意曾同。云横晋国尘应暗，路转吴江信不通。<br>　　今日便成卢子谅，满襟珠泪堕霜风。
◎卷.32【寄三衢孙员外】罗隐<br>　　小敷文伯见何时，南望三衢渴复饥。天子未能崇典诰，<br>　　诸生徒欲恋旌旗。风高绿野苗千顷，露冷平楼酒满卮。<br>　　尽是数旬陪奉处，使君争肯不相思。
◎卷.33【淮南送卢端公归台】罗隐<br>　　凤鸾势逸九霄宽，北去南来任羽翰。朱绂两参王俭府，<br>　　绣衣三领杜林官。道从上国曾匡济，才向牢盆始重难。<br>　　应笑张纲谩生事，埋轮不得在长安。
◎卷.34【炀帝陵】罗隐<br>　　入郭登桥出郭船，红楼日日柳年年。<br>　　君王忍把平陈业，只博雷塘数亩田。
◎卷.35【马嵬坡】罗隐<br>　　佛屋前头野草春，贵妃轻骨此为尘。<br>　　从来绝色知难得，不破中原未是人。
◎卷.36【柳】罗隐<br>　　灞岸晴来送别频，相偎相倚不胜春。<br>　　自家飞絮犹无定，争解垂丝绊路人。
◎卷.37【隋堤柳】罗隐<br>　　夹路依依千里遥，路人回首认隋朝。<br>　　春风未借宣华意，犹费工夫长绿条。
◎卷.38【孟浩然墓】罗隐<br>　　数步荒榛接旧蹊，寒江漠漠草凄凄。<br>　　鹿门黄土无多少，恰到书生冢便低。
◎卷.39【秦纪】罗隐<br>　　长策东鞭及海隅，鼋鼍奔走鬼神趋。<br>　　怜君未到沙丘日，肯信人间有死无。
◎卷.40【仙掌】罗隐<br>　　掌前流水驻无尘，掌下轩车日日新。<br>　　谩向山头高举手，何曾招得路行人。<br>第六百五十八卷
◎卷.1【咏月】罗隐<br>　　湖上风高动白蘋，暂延清景此逡巡。隔年违别成何事，<br>　　半夜相看似故人。蟾向静中矜爪距，兔隈明处弄精神。<br>　　嫦娥老大应惆怅，倚泣苍苍桂一轮。
◎卷.2【宿荆州江陵驿】罗隐<br>　　西游象阙愧知音，东下荆溪称越吟。风动芰荷香四散，<br>　　月明楼阁影相侵。闲欹别枕千般梦，醉送征帆万里心。<br>　　薜荔衣裳木兰楫，异时烟雨好追寻。
◎卷.3【抚州别阮兵曹】罗隐<br>　　雪晴天外见诸峰，幽轧行轮有去踪。内史宅边今独恨，<br>　　步兵厨畔旧相容。十年别鬓疑朝镜，千里归心著晚钟。<br>　　若不他时更青眼，未知谁肯荐临邛。
◎卷.4【新安投所知】罗隐<br>　　少年容易舍樵渔，曾辱明公荐子虚。汉殿夜寒时不食，<br>　　宋都风急命何疏。云埋野艇吟归去，草没山田赋遂初。<br>　　长剑一寻歌一奏，此心争肯为鲈鱼。
◎卷.5【江边有寄】罗隐<br>　　江边旧业半雕残，每轸归心即万端。狂折野梅山店暖，<br>　　醉吹村笛酒楼寒。只言圣代谋身易，争奈贫儒得路难。<br>　　同病同忧更何事，为君提笔画渔竿。
◎卷.6【送友人归夷门】罗隐<br>　　二年流落大梁城，每送君归即有情。别路算来成底事，<br>　　旧游言著似前生。苑荒懒认词人会，门在空怜烈士名。<br>　　至竟男儿分应定，不须惆怅谷中莺。
◎卷.7【湘中见进士乔诩】罗隐<br>　　吴公台下别经秋，破虏城边暂驻留。一笑有情堪解梦，<br>　　数年无故不同游。云牵楚思横鱼艇，柳送乡心入酒楼。<br>　　且酌松醪依旧醉，谁能相见向春愁。
◎卷.8【上霅川裴郎中】罗隐<br>　　贵提金印出咸秦，潇洒江城两度春。一派水清疑见胆，<br>　　数重山翠欲留人。望崇早合归黄阁，诗好何妨恋白蘋。<br>　　自是受恩心未足，却垂双翅羡吴均。
◎卷.9【钱塘江潮】罗隐<br>　　怒声汹汹势悠悠，罗刹江边地欲浮。漫道往来存大信，<br>　　也知反覆向平流。任抛巨浸疑无底，猛过西陵只有头。<br>　　至竟朝昏谁主掌，好骑赪鲤问阳侯。
◎卷.10【送人赴职任褒中】罗隐<br>　　物态时情难重陈，夫君此去莫伤春。男儿只要有知己，<br>　　才子何堪更问津。万转江山通蜀国，两行珠翠见褒人。<br>　　海棠花谢东风老，应念京都共苦辛。
◎卷.11【临川投穆中丞】罗隐<br>　　试将生计问蓬根，心委寒灰首戴盆。翅弱未知三岛路，<br>　　舌顽虚掉五侯门。啸烟白狖沈高木，捣月清砧触旅魂。<br>　　家在碧江归不得，十年鱼艇长苔痕。
◎卷.12【早春送张坤归大梁（一题作早春送大梁卢从事）】罗隐<br>　　萧萧羸马正尘埃，又送輶轩向吹台。别酒莫辞今夜醉，<br>　　故人知是几时回。泉经华岳犹应冻，花到梁园始合开。<br>　　为谢东门抱关吏，不堪惆怅满离杯。
◎卷.13【东归途中作】罗隐<br>　　松橘苍黄覆钓矶，早年生计近年违。老知风月终堪恨，<br>　　贫觉家山不易归。别岸客帆和雁落，晚程霜叶向人飞。<br>　　买臣严助精灵在，应笑无成一布衣。
◎卷.14【送进士臧濆下第后归池州】罗隐<br>　　赋成无处换黄金，却向春风动越吟。天子爱才虽仄席，<br>　　诸生多病又沾襟。柳攀灞岸狂遮袂，水忆池阳渌满心。<br>　　珍重彩衣归正好，莫将闲事系升沈。
◎卷.15【湘中赠范郧】罗隐<br>　　丹桂无心彼此谙，二年疏懒共江潭。愁知酒醆终难舍，<br>　　老觉人情转不堪。云外鸳鸯非故旧，眼前胶漆似烟岚。<br>　　劳歌一曲霜风暮，击折湘妃白玉簪。
◎卷.16【寄张侍郎】罗隐<br>　　衰羸岂合话荆州，争奈思多不自由。无路重趋桓典马，<br>　　有诗曾上仲宣楼。尘销别迹堪垂泪，树拂他门懒举头。<br>　　一种人间太平日，独教零落忆沧洲。
◎卷.17【渚宫秋思】罗隐<br>　　楚城日暮烟霭深，楚人驻马还登临。襄王台下水无赖，<br>　　神女庙前云有心。千载是非难重问，一江风雨好闲吟。<br>　　欲招屈宋当时魄，兰败荷枯不可寻。
◎卷.18【闲居早秋】罗隐<br>　　槐杪清蝉烟雨馀，萧萧凉叶堕衣裾。噪槎乌散沈苍岭，<br>　　弄杵风高上碧虚。百岁梦生悲蛱蝶，一朝香死泣芙蕖。<br>　　六宫谁买相如赋，团扇恩情日日疏。
◎卷.19【建康】罗隐<br>　　潮平远岸草侵沙，东晋衰来最可嗟。庾舅已能窥帝室，<br>　　王都还是预人家。山寒老树啼风曲，泉暖枯骸动芷牙。<br>　　欲起九原看一遍，秦淮声急日西斜。
◎卷.20【送舒州宿松县傅少府（一题作送宿松傅少府）】罗隐<br>　　江蓠漠漠树重重，东过清淮到宿松。县好也知临浣水，<br>　　官闲应得看灊峰。春生绿野吴歌怨，雪霁平郊楚酒浓。<br>　　留取馀杯待张翰，明年归棹一从容。
◎卷.21【经故洛阳城】罗隐<br>　　败垣危堞迹依稀，试驻羸骖吊落晖。跋扈以成梁冀在，<br>　　简书难问杜乔归。由来世事须翻覆，未必馀才解是非。<br>　　千载昆阳好功业，与君门下作恩威。
◎卷.22【夏州胡常侍】罗隐<br>　　百尺高台勃勃州，大刀长戟汉诸侯。征鸿过尽边云阔，<br>　　战马闲来塞草秋。国计已推肝胆许，家财不为子孙谋。<br>　　仍闻陇蜀由多事，深喜将军未白头。
◎卷.23【寄进士卢休】罗隐<br>　　半年池口恨萍蓬，今日思量已梦中。游子马蹄难重到，<br>　　故人尊酒与谁同。山横翠后千重绿，蜡想歌时一烬红。<br>　　从此客程君不见，麦秋梅雨遍江东。
◎卷.24【赠先辈令狐补阙】罗隐<br>　　中间声迹早薰然，阻避钧衡过十年。碧海浪高终济物，<br>　　苍梧云好已归天。花迎彩服离莺谷，柳傍东风触马鞭。<br>　　应念凄凉洞庭客，夜深双泪忆渔船。
◎卷.25【送秦州从事】罗隐<br>　　一枝何足解人愁，抛却还随定远侯。紫陌红尘今别恨，<br>　　九衢双阙夜同游。芳时易失劳行止，良会难期且驻留。<br>　　若到边庭有来使，试批书尾话梁州。
◎卷.26【湖州裴郎中赴阙后投简寄友生】罗隐<br>　　锦帐郎官塞诏年，汀洲曾驻木兰船。祢衡酒醒春瓶倒，<br>　　柳恽诗成海月圆。歌蹙远山珠滴滴，漏催香烛泪涟涟。<br>　　使君入拜吾徒在，宣室他时岂偶然。
◎卷.27【秋日泊平望驿寄太常裴郎中】罗隐<br>　　蘋洲重到杳难期，西倚邮亭忆往时。北海尊中常有酒，<br>　　东阳楼上岂无诗。地清每负生灵望，官重方升礼乐司。<br>　　闻说江南旧歌曲，至今犹自唱吴姬。
◎卷.28【西塞山（在武昌界，孙吴以之为西塞）】罗隐<br>　　吴塞当时指此山，吴都亡后绿孱颜。岭梅乍暖残妆恨，<br>　　沙鸟初晴小队闲。波阔鱼龙应混杂，壁危猿狖奈奸顽。<br>　　会将一副寒蓑笠，来与渔翁作往还。
◎卷.29【秋日汴河客舍酬友人（一作汴州客舍有酬）】罗隐<br>　　梁宋追游早岁同，偶然违别事皆空。年如流水催何急，<br>　　道似危途动即穷。醉舞且欣连夜月，狂吟还聚上楼风。<br>　　烦君更枉骚人句，白凤灵蛇满袖中。
◎卷.30【东归】罗隐<br>　　仙桂高高似有神，貂裘敝尽取无因。难将白发期公道，<br>　　不觉丹枝属别人。双阙往来惭请谒，五湖归后耻交亲。<br>　　盈盘紫蟹千卮酒，添得临岐泪满巾。
◎卷.31【广陵李仆射借示近诗因投献】罗隐<br>　　朝论国计暮论兵，馀力犹随凤藻生。语继盘盂抛俗格，<br>　　气兼河岳带商声。闲寻绮思千花丽，静想高吟六义清。<br>　　天柄已持尧典在，更堪回首问缘情。
◎卷.32【三衢哭孙员外】罗隐<br>　　燕恋雕梁马恋轩，此心从此更何言。直将尘外三生命，<br>　　未敌君侯一日恩。红蜡有时还入梦，片帆何处独销魂。<br>　　忍看明发衣襟上，珠泪痕中见酒痕。
◎卷.33【箧中得故王郎中书】罗隐<br>　　凤里前年别望郎，丁宁唯恐滞吴乡。劝疏杯酒知妨事，<br>　　乞与书题作裹粮。苹鹿未能移海曲，县花寻已落河阳。<br>　　九原自此无因见，反覆遗踪泪万行。
◎卷.34【泪】罗隐<br>　　逼脸横颐咽复匀，也曾谗毁也伤神。<br>　　自从鲁国潸然后，不是奸人即妇人。
◎卷.35【子规】罗隐<br>　　铜梁路远草青青，此恨那堪枕上听。<br>　　一种有冤犹可报，不如衔石叠沧溟。
◎卷.36【姑苏台】罗隐<br>　　让高泰伯开基日，贤见延陵复命时。<br>　　未会子孙因底事，解崇台榭为西施。
◎卷.37【王濬墓】罗隐<br>　　男儿未必尽英雄，但到时来即命通。<br>　　若使吴都犹王气，将军何处立殊功。
◎卷.38【京中晚望】罗隐<br>　　心如野鹿迹如萍，谩向人间性一灵。<br>　　往事不知多少梦，夜来和酒一时醒。
◎卷.39【寄窦泽处士二首】罗隐<br>　　兰亭醉客旧知闻，欲问平安隔海云。<br>　　不是金陵钱太尉，世间谁肯更容身。<br>　　鳌背楼台拂白榆，此中槎客亦踟踌。<br>　　牢山道士无仙骨，却向人间作酒徒。<br>第六百五十九卷
◎卷.1【省试秋风生桂枝】罗隐<br>　　凉吹从何起，中宵景象清。漫随云叶动，高傍桂枝生。<br>　　漠漠看无际，萧萧别有声。远吹斜汉转，低拂白榆轻。<br>　　寥泬工夫大，乾坤岁序更。因悲远归客，长望一枝荣。
◎卷.2【思故人】罗隐<br>　　故人不可见，聊复拂鸣琴。鹊绕风枝急，萤藏露草深。<br>　　平生四方志，此夜五湖心。惆怅友朋尽，洋洋漫好音。
◎卷.3【寄陆龟蒙（李相公在淮南征陆龟蒙诗）】罗隐<br>　　龙楼李丞相，昔岁仰高文。黄阁寻无主，青山竟未焚。<br>　　夜船乘海月，秋寺伴江云。却恐尘埃里，浮名点污君。
◎卷.4【题方干诗】罗隐<br>　　中间李建州，夏汭偶同游。顾我论佳句，推君最上流。<br>　　九霄无鹤板，双鬓老渔舟。世难方如此，何当浣旅愁。
◎卷.5【秋江】罗隐<br>　　秋江待晚潮，客思旆旌摇。细雨翻芦叶，高风却柳条。<br>　　兵戈村落破，饥俭虎狼骄。吾土兼连此，离魂望里消。
◎卷.6【寄制诰李舍人】罗隐<br>　　梁王握豹韬，雪里见枚皋。上客趋丹陛，游人叹二毛。<br>　　门闲知待诏，星动想濡毫。一首长杨赋，应嫌索价高。
◎卷.7【秋日怀孟夷庚】罗隐<br>　　秋日黄陂下，孤舟忆共谁。江山三楚分，风雨二妃祠。<br>　　知己秦貂没，流年贾鵩悲。中原正兵马，相见是何时。
◎卷.8【送李右丞分司】罗隐<br>　　分漕得洛川，谠议更昭然。在省曾批敕，中台肯避权。<br>　　所悲时渐薄，共贺道由全。卖与清平代，相兼直几钱。
◎卷.9【郴江迁客】罗隐<br>　　不是逢清世，何由见皂囊。事虽危虎尾，名胜泊鹓行。<br>　　毒雾郴江阔，愁云楚驿长。归时有诗赋，一为吊沉湘。
◎卷.10【感旧】罗隐<br>　　剑佩孙弘阁，戈鋋太尉营。重言虚有位，孤立竟无成。<br>　　丘陇笳箫咽，池台岁月平。此恩何以报，归处是柴荆。
◎卷.11【鹰】罗隐<br>　　越海霜天暮，辞韬野草干。俊通司隶职，严奉武夫官。<br>　　眼恶藏蜂在，心粗逐物殚。近来脂腻足，驱遣不妨难。
◎卷.12【秋日寄狄补阙】罗隐<br>　　红尘扰扰间，立马看南山。谩道经年往，何妨逐日闲。<br>　　病中霜叶赤，愁里鬓毛斑。不为良知在，驱车已出关。
◎卷.13【寄易定公乘亿侍郎】罗隐<br>　　谢舞仍宫柳，高奇世少双。侍中生不到，园令死须降。<br>　　班秩通乌府，樽罍奉碧幢。昭王有馀烈，试为祷迷邦。
◎卷.14【寄大理徐郎中（一本大理下有寺字）】罗隐<br>　　佐棘竟谁同，因思证圣中。事虽忘显报，理合有阴功。<br>　　官序诜枝老，幽尘范甑空。几时潘好礼，重与话清风。
◎卷.15【寄苏拾遗（拾遗，许公之后，今犹居开元中旧第）】罗隐<br>　　早岁长杨赋，当年谏猎书。格高时辈伏，言数宦情疏。<br>　　慷慨传丹桂，艰难保旧居。退朝观藁草，能望马相如。
◎卷.16【寄许融（一题作与于韫玉话别）】罗隐<br>　　多病仍疏拙，唯君与我同。帝乡年共老，江徼业俱空。<br>　　燕冷辞华屋，蛩凉恨晓丛。白云高几许，全属采芝翁。
◎卷.17【寄礼部郑员外】罗隐<br>　　栾郄门风大，裴王礼乐优。班资冠鸡舌，人品压龙头。<br>　　夜直炉香细，晴编疏草稠。近闻潘散骑，三十二悲秋。
◎卷.18【菊】罗隐<br>　　篱落岁云暮，数枝聊自芳。雪裁纤蕊密，金拆小苞香。<br>　　千载白衣酒，一生青女霜。春丛莫轻薄，彼此有行藏。
◎卷.19【台城】罗隐<br>　　水国春常在，台城夜未寒。丽华承宠渥，江令捧杯盘。<br>　　宴罢明堂烂，诗成宝炬残。兵来吾有计，金井玉钩栏。
◎卷.20【旧游】罗隐<br>　　良时不复再，渐老更难言。远水犹经眼，高楼似断魂。<br>　　依依宋玉宅，历历长卿村。今日空江畔，相于只酒樽。
◎卷.21【寄虔州薛大夫】罗隐<br>　　祝融峰下别，三载梦魂劳。地转南康重，官兼亚相高。<br>　　海鹏终负日，神马背眠槽。会得窥成绩，幽窗染兔毫。
◎卷.22【苏小小墓】罗隐<br>　　魂兮檇李城，犹未有人耕。好月当年事，残花触处情。<br>　　向谁曾艳冶，随分得声名。应侍吴王宴，兰桡暗送迎。
◎卷.23【寒食日早出城东】罗隐<br>　　青门欲曙天，车马已喧阗。禁柳疏风雨，墙花拆露鲜。<br>　　向谁夸丽景，只是叹流年。不得高飞便，回头望纸鸢。
◎卷.24【秋日怀贾随进士】罗隐<br>　　边寇日骚动，故人音信稀。长缨惭贾谊，孤愤忆韩非。<br>　　晓匣鱼肠冷，春园鸭掌肥。知君安未得，聊且示忘机。
◎卷.25【乱后逢友人】罗隐<br>　　沧海去未得，倚舟聊问津。生灵寇盗尽，方镇改更贫。<br>　　梦里旧行处，眼前新贵人。从来事如此，君莫独沾巾。
◎卷.26【残花（一作杨发诗）】罗隐<br>　　已叹良时晚，仍悲别酒催。暖芳随日薄，轻片逐风回。<br>　　黛敛愁歌扇，妆残泣镜台。繁阴莫矜衒，终是共尘埃。
◎卷.27【秋日富春江行】罗隐<br>　　远岸平如剪，澄江静似铺。紫鳞仙客驭，金颗李衡奴。<br>　　冷叠群山阔，清涵万象殊。严陵亦高见，归卧是良图。
◎卷.28【寄侯博士】罗隐<br>　　规谏扬雄赋，邅回贾谊官。久贫还往少，孤立转迁难。<br>　　清镜流年急，高槐旅舍寒。侏儒亦何有，饱食向长安。
◎卷.29【送沈光侍御赴职闽中】罗隐<br>　　未至应居右，全家出帝乡。礼优逢苑雪，官重带台霜。<br>　　夜浦吴潮吼，春滩建水狂。延平有风雨，从此是腾骧。
◎卷.30【寄袁皓侍郎】罗隐<br>　　东台失路岐，荣辱事堪悲。我寝牛衣敝，君居豸角危。<br>　　风尘惭上品，才业愧明时。千里芙蓉幕，何由话所思。
◎卷.31【寄金吾李荪常侍】罗隐<br>　　西班掌禁兵，兰锜最分明。晓色严天仗，春寒避火城。<br>　　安危虽已任，韬略即嘉声。请问何功德，壶关寇始平。
◎卷.32【商於驿与于蕴玉话别】罗隐<br>　　南朝徐庾流，洛下忆同游。酒采闲坊菊，山登远寺楼。<br>　　相思劳寄梦，偶别已经秋。还被青青桂，催君不自由。
◎卷.33【封禅寺居】罗隐<br>　　盛礼何由睹，嘉名偶寄居。周南太史泪，蛮徼长卿书。<br>　　砌竹摇风直，庭花泣露疏。谁能赋秋兴，千里隔吾庐。
◎卷.34【钱】罗隐<br>　　志士不敢道，贮之成祸胎。小人无事艺，假尔作梯媒。<br>　　解释愁肠结，能分睡眼开。朱门狼虎性，一半逐君回。
◎卷.35【投寄韦右丞】罗隐<br>　　赤壁征文聘，中台拜郄诜。官资参令仆，曹署辖星辰。<br>　　幞被从谁起，持纲自此新。举朝明典教，封纳诏书频。<br>　　禁树曾摛藻，台乌旧避尘。便应酬倚注，何处话穷鳞。
◎卷.36【红叶】罗隐<br>　　不奈荒城畔，那堪晚照中。野晴霜浥绿，山冷雨催红。<br>　　游子灞陵道，美人长信宫。等闲居岁暮，摇落意无穷。
◎卷.37【期徐道者不至】罗隐<br>　　辽鹤虚空语，冥鸿未易亲。偶然来即是，必拟见无因。<br>　　霜霰穷冬令，杯盘旅舍贫。只应蓟子训，醉后懒分身。
◎卷.38【岁除夜】罗隐<br>　　官历行将尽，村醪强自倾。厌寒思暖律，畏老惜残更。<br>　　岁月已如此，寇戎犹未平。儿童不谙事，歌吹待天明。
◎卷.39【雪】罗隐<br>　　尽道丰年瑞，丰年事若何。长安有贫者，为瑞不宜多。
◎卷.40【旅梦】罗隐<br>　　旅梦思迁次，穷愁有叹嗟。子鹅京口远，粳米会稽赊。<br>　　漏涩才成滴，灯寒不作花。出门聊一望，蟾桂向人斜。
◎卷.41【秋寄张坤】罗隐<br>　　庭树已黄落，闭门俱寂寥。未知栖托处，空羡圣明朝。<br>　　酒醒乡心阔，云晴客思遥。吾徒自多感，颜子只箪瓢。
◎卷.42【伤华发】罗隐<br>　　旧国迢迢远，清秋种种新。已衰曾轸虑，初见忽沾巾。<br>　　日薄梳兼懒，根危镊恐频。青铜不自见，只拟老他人。
◎卷.43【九江早秋】罗隐<br>　　雨过晚凉生，楼中枕簟清。海风吹乱木，岩磬落孤城。<br>　　百岁几多日，四蹄无限程。西邻莫高唱，俱是别离情。
◎卷.44【初秋寄友人】罗隐<br>　　九华曾屏迹，罹乱与心违。是处堪终老，新秋又未归。<br>　　病中芳草歇，愁里白云飞。樵侣兼同志，音书近亦稀。
◎卷.45【秋居有寄】罗隐<br>　　端居湖岸东，生计有无中。魇处千般鬼，寒时百种风。<br>　　性灵从道拙，心事奈成空。多谢金台客，何当一笑同。
◎卷.46【雪霁】罗隐<br>　　南山雪乍晴，寒气转峥嵘。锁却闲门出，随他骏马行。<br>　　一竿如有计，五鼎岂须烹。愁见天街草，青青又欲生。
◎卷.47【堠子】罗隐<br>　　终日路岐旁，前程亦可量。未能惭面黑，只是恨头方。<br>　　雅旨逾千里，高文近两行。君知不识字，第一莫形相。
◎卷.48【初夏寄顾绍宗】罗隐<br>　　江上偶分袂，四回寒暑更。青山无路入，白发满头生。<br>　　郢浦雁寻过，镜湖蝉又鸣。怜君未归日，杯酒若为情。
◎卷.49【寄第五尊师】罗隐<br>　　苕溪烟月久因循，野鹤衣裘独茧纶。只说泊船无定处，<br>　　不知携手是何人。朱黄拣日囚尸鬼，青白临时注脑神。<br>　　欲访先生问经诀，世间难得不由身。
◎卷.50【寄西华黄炼师】罗隐<br>　　西华有路入中华，依约山川认永嘉。羽客昔时留筱簜，<br>　　故人今又种烟霞。坛高已降三清鹤，海近应通八月槎。<br>　　盛事两般君总得，老莱衣服戴颙家。
◎卷.51【所思（一作西上）】罗隐<br>　　西上青云未有期，东归沧海一何迟。酒阑梦觉不称意，<br>　　花落月明空所思。长恐病侵多事日，可堪贫过少年时。<br>　　斗鸡走狗五陵道，惆怅输他轻薄儿。<br>第六百六十卷
◎卷.1【送支使萧中丞赴阙】罗隐<br>　　八年刀笔到京华，归去青冥路未赊。今日风流卿相客，<br>　　旧时基业帝王家。彤庭彩凤虽添瑞，望府红莲已减花。<br>　　从此常僚如有问，海边麋鹿斗边槎。
◎卷.2【送人归湘中兼寄旧知】罗隐<br>　　青溪烟雨九华山，乱后应同梦寐间。万里分飞休掩袂，<br>　　两旬相见且开颜。君依宰相貂蝉贵，我恋王门鬓发斑。<br>　　为谢伏波筵上客，几时金印拟西还。
◎卷.3【自贻】罗隐<br>　　衰老应难更进趋，药畦经卷自朝晡。纵无显效亦藏拙，<br>　　若有所成甘守株。汉武巡游虚轧轧，秦皇吞并谩驱驱。<br>　　如何只见丁家鹤，依旧辽东叹绿芜。
◎卷.4【暇日感怀因寄同院吴蜕拾遗】罗隐<br>　　璧池清秩访燕台，曾捧瀛洲札翰来。今日二难俱大夜，<br>　　当时三幅谩高才。戏悲槐市便便笥，狂忆樟亭满满杯。<br>　　犹幸小兰同舍在，每因相见即衔哀。
◎卷.5【偶兴】罗隐<br>　　逐队随行二十春，曲江池畔避车尘。<br>　　如今赢得将衰老，闲看人间得意人。
◎卷.6【题凿石山僧院】罗隐<br>　　日夜潮声送是非，一回登眺一忘机。<br>　　怜师好事无人见，不把兰芽染褐衣。
◎卷.7【圉城偶作】罗隐<br>　　东望陈留日欲曛，每因刀笔想夫君。<br>　　自从郭泰碑铭后，只见黄金不见文。
◎卷.8【乌程】罗隐<br>　　两府攀陪十五年，郡中甘雨幕中莲。<br>　　一瓶犹是乌程酒，须对霜风度泫然。
◎卷.9【送杨炼师却归贞浩岩】罗隐<br>　　宦途不复更经营，归去东南任意行。别后几回思会面，<br>　　到来相见似前生。久居竹盖知勤苦，旧业莲峰想变更。<br>　　为谢佯狂吴道士，耳中时有铁船声。
◎卷.10【暇日投钱尚父】罗隐<br>　　牛斗星边女宿间，栋梁虚敞丽江关。望高汉相东西阁，<br>　　名重淮王大小山。醴设斗倾金凿落，马归争撼玉连环。<br>　　自惭麋鹿无能事，未报深恩鬓已斑。
◎卷.11【览晋史（张翰思吴中鲈鲙莼羹）】罗隐<br>　　齐王僚属好男儿，偶觅东归便得归。满目路岐抛似梦，<br>　　一船风雨去如飞。盘擎紫线莼初熟，箸拨红丝鲙正肥。<br>　　惆怅途中无限事，与君千载两忘机。
◎卷.12【感别元帅尚父（一作病中上钱尚父）】罗隐<br>　　玉函瑶检下台司，记得当时捧领时。半壁龙蛇蟠造化，<br>　　满筐山岳动神祇。疲牛舐犊心犹切，阴鹤鸣雏力已衰。<br>　　稚子不才身抱疾，日窥贞迹泪双垂。
◎卷.13【尚父偶建小楼，特摛丽藻绝句不敢称扬三首】罗隐<br>　　结构叨冯柱石才，敢期幢盖此裴回。<br>　　阳春曲调高谁和，尽日焚香倚隗台。<br>　　玳簪珠履愧非才，时凭阑干首重回。<br>　　只待淮妖剪除后，别倾卮酒贺行台。<br>　　阑槛初成愧楚才，不知星彩尚迂回。<br>　　风流孔令陶钧外，犹记山妖逼小台。
◎卷.14【题玄同先生草堂三首】罗隐<br>　　杳杳诸天路，苍苍大涤山。景舆留不得，毛节去应闲。<br>　　相府旧知己，教门新启关。太平匡济术，流落在人间。<br>　　先生诀行日，曾奉数行书。意密寻难会，情深恨有馀。<br>　　石桥春暖后，句漏药成初。珍重云兼鹤，从来不定居。<br>　　常时忆讨论，历历事犹存。酒向馀杭尽，云从大涤昏。<br>　　往来无道侣，归去有台恩。自此玄言绝，长应闭洞门。
◎卷.15【城西作】罗隐<br>　　从军无一事，终日掩空斋。道薄交游少，才疏进取乖。<br>　　野禽鸣聒耳，庭草绿侵阶。幸自同樗栎，何妨惬所怀。
◎卷.16【冬暮城西晚眺】罗隐<br>　　谬忝莲华幕，虚沾柏署官。欹危长抱疾，衰老不禁寒。<br>　　时事已日过，世途行转难。千崖兼万壑，只向望中看。
◎卷.17【秋霁后】罗隐<br>　　净碧山光冷，圆明露点匀。渚莲丹脸恨，堤柳翠眉颦。<br>　　蝉已送行客，雁应辞主人。蝇蚊渐无况，日晚自相亲。
◎卷.18【茅斋】罗隐<br>　　从事不从事，养生非养生。职为尸禄本，官是受恩名。<br>　　时态已相失，岁华徒自惊。西斋一卮酒，衰老与谁倾。
◎卷.19【使者】罗隐<br>　　使者衔中旨，崎岖万里行。人心犹未革，天意似难明。<br>　　四海霍光第，六宫张奉营。陪臣无以报，西望不胜情。
◎卷.20【途中逢刘知远】罗隐<br>　　吴楚烟波里，巢由季孟间。只言无事贵，不道致身闲。<br>　　别渚莲根断，归心桂树顽。空劳钟璞意，尘世隔函关。
◎卷.21【遁迹】罗隐<br>　　遁迹知安住，沾襟欲奈何。朝廷犹礼乐，郡邑忍干戈。<br>　　华马凭谁问，胡尘自此多。因思汉明帝，中夜忆廉颇。
◎卷.22【陇头水】罗隐<br>　　借问陇头水，年年恨何事。全疑呜咽声，中有征人泪。<br>　　自古无长策，况我非深智。何计谢潺湲，一宵空不寐。
◎卷.23【秦中富人】罗隐<br>　　高高起华堂，区区引流水。粪土金玉珍，犹嫌未奢侈。<br>　　陋巷满蓬蒿，谁知有颜子。
◎卷.24【思归行（一作于濆诗）】罗隐<br>　　不耕南亩田，为爱东堂桂。身同树上花，一落又经岁。<br>　　交亲亦相薄，知己恩潜替。日开十二门，自是无归计。
◎卷.25【即事中元甲子（一作韦庄诗）】罗隐<br>　　三秦流血已成川，塞上黄云战马闲。只有羸兵填渭水，<br>　　终无奇事出商山。田园已没红尘内，弟侄相逢白刃间。<br>　　惆怅翠华犹未返，泪痕空滴剑文斑。
◎卷.26【魏城逢故人（一题作绵谷回寄蔡氏昆仲）】罗隐<br>　　一年两度锦江游，前值东风后值秋。芳草有情皆碍马，<br>　　好云无处不遮楼。山将别恨和心断，水带离声入梦流。<br>　　今日因君试回首，淡烟乔木隔绵州。
◎卷.27【游江夏口】罗隐<br>　　醉别江东酒一杯，往年曾此驻尘埃。鱼听建业歌声过，<br>　　水看瞿塘雪影来。黄祖不能容贱客，费祎终是负仙才。<br>　　平生胆气平生恨，今日江边首懒回。
◎卷.28【春思】罗隐<br>　　荡漾春风渌似波，惹情摇恨去傞傞。燕翻永日音声好，<br>　　柳舞空城意绪多。蜀国暖回溪峡浪，卫娘清转遏云歌。<br>　　可怜户外桃兼李，仲蔚蓬蒿奈尔何。
◎卷.29【黄鹤驿寓题】罗隐<br>　　野云芳草绕离鞭，敢对青楼倚少年。秋色未催榆塞雁，<br>　　人心先下洞庭船。高歌酒市非狂者，大嚼屠门亦偶然。<br>　　车马同归莫同恨，古人头白尽林泉。
◎卷.30【安陆赠徐砺】罗隐<br>　　灵蛇桥下水声声，曾向桥边话别情。一榻偶依陈太守，<br>　　三年深忆祢先生。尘欺鬓色非前事，火爇蓬根有去程。<br>　　还把馀杯重相劝，不堪秋色背郧城。
◎卷.31【寄钟常侍】罗隐<br>　　一从朱履步金台，蘖苦冰寒奉上台。峻节不由人学得，<br>　　远途终是自将来。风高渐展摩天翼，干耸方呈构厦材。<br>　　应笑樟亭旧同舍，九州无验满炉灰。
◎卷.32【中秋夜不见月】罗隐<br>　　阴云薄暮上空虚，此夕清光已破除。<br>　　只恐异时开霁后，玉轮依旧养蟾蜍。
◎卷.33【魏博罗令公附卷有回】罗隐<br>　　寒门虽得在诸宗，栖北巢南恨不同。马上固惭消髀肉，<br>　　幄中由羡愈头风。蹉跎岁月心仍切，迢递江山梦未通。<br>　　深荷吾宗有知己，好将刀笔为英雄。
◎卷.34【寄处默师】罗隐<br>　　甘露卷帘看雨脚，樟亭倚柱望潮头。十年顾我醉中过，<br>　　两地与师方外游。久隔兵戈常寄梦，近无书信更堪忧。<br>　　香炉烟霭虎溪月，终棹铁船寻惠休。
◎卷.35【病中上钱尚父】罗隐<br>　　左脚方行右臂挛，每惭名迹污宾筵。纵饶吴土容衰病，<br>　　争奈燕台费料钱。藜杖已干难更把，竹舆虽在不堪悬。<br>　　深恩重德无言处，回首浮生泪泫然。<br>第六百六十一卷
◎卷.1【送梅处士归宁国】罗隐<br>　　十五年前即别君，别时天下未纷纭。乱罹且喜身俱在，<br>　　存没那堪耳更闻。良会谩劳悲曩迹，旧交谁去吊荒坟。<br>　　殷勤为谢逃名客，想望千秋岭上云。
◎卷.2【经故友所居（一题上有琼华观三字）】罗隐<br>　　槐花漠漠向人黄，此地追游迹已荒。清论不知庄叟达，<br>　　死交空叹赵岐忙。病来未忍言闲事，老去唯知觅醉乡。<br>　　日暮街东策羸马，一声横笛似山阳。
◎卷.3【大梁从事居汜水（一题作赠卢从事）】罗隐<br>　　前年帝里望行尘，记得仙家第四人。泉暖旧谙龙偃息，<br>　　露寒初见鹤精神。歌声上榻梁园晚，梦绕残钟汜水春。<br>　　知有箧中编集在，只应从此是经纶。
◎卷.4【杜处士新居】罗隐<br>　　翠敛王孙草，荒诛宋玉茅。寇馀无故物，时薄少深交。<br>　　迸笋穿行径，饥雏出坏巢。小园吾亦有，多病近来抛。
◎卷.5【绝境】罗隐<br>　　绝境非身事，流年但物华。水梳苔发直，风引蕙心斜。<br>　　凡客从题凤，肤音未胜蛙。小船兼有桨，始与问渔家。
◎卷.6【雪中怀友人】罗隐<br>　　腊酒复腊雪，故人今越乡。所思谁把盏，端坐恨无航。<br>　　兔苑旧游尽，龟台仙路长。未知邹孟子，何以奉梁王。
◎卷.7【秋晚】罗隐<br>　　宰邑惭良术，为文愧壮图。纵饶长委命，争奈渐非夫。<br>　　杯酒有时有，乱罹无处无。金庭在何域，回首一踟蹰。
◎卷.8【升仙桥】罗隐<br>　　危梁枕路岐，驻马问前时。价自友朋得，名因妇女知。<br>　　直须论运命，不得逞文词。执戟君乡里，荣华竟若为。
◎卷.9【姑苏真娘墓】罗隐<br>　　春草荒坟墓，萋萋向虎丘。死犹嫌寂寞，生肯不风流。<br>　　皎镜山泉冷，轻裾海雾秋。还应伴西子，香径夜深游。
◎卷.10【灵山寺】罗隐<br>　　晚景聊摅抱，凭栏几荡魂。槛虚从四面，江阔奈孤根。<br>　　幽径薜萝色，小山苔藓痕。欲依师问道，何处系心猿。
◎卷.11【倚棹】罗隐<br>　　倚棹听邻笛，沾衣认酒垆。自缘悲巨室，谁复为穷途。<br>　　树解将军梦，城遗御史乌。直应齐始了，倾酌向寒芜。
◎卷.12【秋夕对月】罗隐<br>　　夜月色可掬，倚楼聊解颜。未能分寇盗，徒欲满关山。<br>　　背冷金蟾滑，毛寒玉兔顽。姮娥谩偷药，长寡老中闲。
◎卷.13【寄征士魏员外】罗隐<br>　　家遁苏门节，清贫粉署官。不矜朝命重，只恨路行难。<br>　　窗晓鸡谭倦，庭秋蝶梦阑。羡君归未得，还有钓鱼竿。
◎卷.14【宿彭蠡馆】罗隐<br>　　孤馆少行旅，解鞍增别愁。远山矜薄暮，高柳怯清秋。<br>　　病里见时态，醉中思旧游。所怀今已矣，何必恨东流。
◎卷.15【萤】罗隐<br>　　空庭夜未央，点点度西墙。抱影何微细，乘时忽发扬。<br>　　不思因腐草，便拟倚孤光。若道能通照，车公业肯长。
◎卷.16【早秋宿叶堕所居】罗隐<br>　　池荷叶正圆，长历报时殚。旷野云蒸热，空庭雨始寒。<br>　　蝇蚊犹得志，簟席若为安。浮世知谁是，劳歌共一欢。
◎卷.17【蝶】罗隐<br>　　汉王刀笔精，写尔逼天生。舞巧何妨急，飞高所恨轻。<br>　　野田黄雀虑，山馆主人情。此物那堪作，庄周梦不成。
◎卷.18【春居】罗隐<br>　　春风百卉摇，旧国路迢迢。偶病成疏散，因贫得寂寥。<br>　　倚帘高柳弱，乘露小桃夭。春色常无处，村醪更一瓢。
◎卷.19【轻飙】罗隐<br>　　轻飙掠晚莎，秋物惨关河。战垒平时少，斋坛上处多。<br>　　楚虽屈子重，汉亦忆廉颇。不及云台议，空山老薜萝。
◎卷.20【燕】罗隐<br>　　不必嫌漂露，何妨养羽毛。汉妃金屋远，卢女杏梁高。<br>　　野迥双飞急，烟晴对语劳。犹胜黄雀在，栖息是蓬蒿。
◎卷.21【陕西晚思】罗隐<br>　　长途已自穷，此去更西东。树色荣衰里，人心往返中。<br>　　别情流水急，归梦故山空。莫忘交游分，从来事一同。
◎卷.22【除夜寄张达】罗隐<br>　　梅花已著眼，竹叶况粘唇。只此留残岁，那堪忆故人。<br>　　乱罹书不远，衰病日相亲。江浦思归意，明朝又一春。
◎卷.23【寄酬邺王罗令公五首（前三首一作感德叙怀寄上罗邺王）】罗隐<br>　　营室东回荫斥丘，少年承袭拥青油。坐调金鼎尊明主，<br>　　横把雕戈拜列侯。书札二王争巧拙，篇章七子避风流。<br>　　西园旧迹今应在，衰老无因奉胜游。<br>　　脉散源分历几朝，纵然官宦只卑僚。正忧末派沦沧海，<br>　　忽见高枝拂绛霄。十万貔貅趋玉帐，三千宾客珥金貂。<br>　　良时难得吾宗少，应念寒门更寂寥。<br>　　敢将衰弱附强宗，细算还缘血脉同。湘浦烟波无旧迹，<br>　　邺都兰菊有遗风。每怜罹乱书犹达，所恨云泥路不通。<br>　　珍重珠玑兼绣段，草玄堂下寄扬雄。<br>　　水云开霁立高亭，依约黎阳对福星。只见篇章矜镂管，<br>　　不知勋业柱青冥。早缘入梦金方砺，晚为传家鼎始铭。<br>　　鹤发四垂烟阁远，此生何处拜仪形。<br>　　锦笈朱囊连复连，紫鸾飞下浙江边。绡从海室夺烟雾，<br>　　乐奏帝宫胜管弦。长笑应刘悲显达，每嫌伊霍少诗篇。<br>　　戴湾老圃根基薄，虚费工夫八十年。
◎卷.24【春日投钱塘元帅尚父二首】罗隐<br>　　正忧衰老辱金台，敢望昭王顾问来。门外旌旗屯虎豹，<br>　　壁闲章句动风雷。三都节已联翩降，两地花应次第开。<br>　　若比紫髯分鼎足，未闻馀力有琼瑰。<br>　　征东幕府十三州，敢望非才忝上游。官秩已叨吴品职，<br>　　姓名兼显鲁春秋。盐车顾后声方重，火井窥来焰始浮。<br>　　一句黄河千载事，麦城王粲谩登楼。
◎卷.25【钱塘府亭】罗隐<br>　　新恩别启馆娃宫，还拜吴王向此中。九牧土田周制在，<br>　　两藩茅社汉仪同。春生旧苑芳洲雨，香入高台小径风。<br>　　更有宠光人未见，问安调膳尽三公。
◎卷.26【野狐泉】罗隐<br>　　潏潏寒光溅路尘，相传妖物此潜身。<br>　　又应改换皮毛后，何处人间作好人。
◎卷.27【宿纪南驿】罗隐<br>　　策蹇南游忆楚朝，阴风淅淅树萧萧。<br>　　不知无忌奸邪骨，又作何山野葛苗。
◎卷.28【赠无相禅师】罗隐<br>　　人人尽道事空王，心里忙于市井忙。<br>　　惟有马当山上客，死门生路两相忘。
◎卷.29【遣兴】罗隐<br>　　青云路不通，归计奈长蒙。老恐医方误，穷忧酒醆空。<br>　　何堪罹乱后，更入是非中。长短遭讥笑，回头避钓翁。
◎卷.30【江夏酬高崇节】罗隐<br>　　腊雪都堂试，春风汴水行。十年虽抱疾，何处不无情。<br>　　群盗正当路，此游应隔生。劳君问流落，山下已躬耕。
◎卷.31【莺声】罗隐<br>　　井上梧桐暗，花间雾露晞。一枝晴复暖，百啭是兼非。<br>　　金屋梦初觉，玉关人未归。不堪闲日听，因尔又沾衣。
◎卷.32【仿玉台体】罗隐<br>　　青楼枕路隅，壁甃复椒涂。晚梦通帘柙，春寒逼酒垆。<br>　　解吟怜芍药，难见恨菖蒲。试问年多少，邻姬亦姓胡。<br>第六百六十二卷
◎卷.1【夜泊义兴戏呈邑宰】罗隐<br>　　溪畔维舟问戴星，此中三害有图经。<br>　　长桥可避南山远，却恐难防是最灵。
◎卷.2【听琵琶】罗隐<br>　　香筵酒散思朝散，偶向梧桐暗处闻。<br>　　大底曲中皆有恨，满楼人自不知君。
◎卷.3【经耒阳杜工部墓】罗隐<br>　　紫菊馨香覆楚醪，奠君江畔雨萧骚。旅魂自是才相累，<br>　　闲骨何妨冢更高。騄骥丧来空蹇蹶，芝兰衰后长蓬蒿。<br>　　屈原宋玉邻君处，几驾青螭缓郁陶。
◎卷.4【题袁溪张逸人所居】罗隐<br>　　蒲梢猎猎燕差差，数里溪光日落时。芳树文君机上锦，<br>　　远山孙寿镜中眉。鸡窗夜静开书卷，鱼槛春深展钓丝。<br>　　若使浮名拘绊得，世间何处有男儿。
◎卷.5【升平公主旧第】罗隐<br>　　乘凤仙人降此时，玉篇才罢到文词。两轮水磑光明照，<br>　　百尺鲛绡换好诗。带砺山河今尽在，风流樽俎见无期。<br>　　坛场客散香街暝，惆怅齐竽取次吹。
◎卷.6【寄黔中王从事】罗隐<br>　　故人刀笔事军书，南转黔江半月馀。别后乡关情几许，<br>　　近来诗酒兴何如。贪将醉袖矜莺谷，不把瑶缄附鲤鱼。<br>　　今日举觞君莫问，生涯牢落鬓萧疏。
◎卷.7【关亭春望】罗隐<br>　　关畔春云拂马头，马前春事共悠悠。风摇岸柳长条困，<br>　　露裛山花小朵愁。信越功名高似狗，裴王气力大于牛。<br>　　未知至竟将何用，渭水泾川一向流。
◎卷.8【寄徐济进士】罗隐<br>　　往年疏懒共江湖，月满花香记得无。霜压楚莲秋后折，<br>　　雨催蛮酒夜深酤。红尘偶别迷前事，丹桂相倾愧后徒。<br>　　出得函关抽得手，从来不及阮元瑜。
◎卷.9【寄韦赡】罗隐<br>　　石城蓑笠阻心期，落尽山花有所思。羸马二年蓬转后，<br>　　故人何处月明时。风催晓雁看看别，雨胁秋蝇渐渐痴。<br>　　禅智阑干市桥酒，纵然相见只相悲。
◎卷.10【霅溪晚泊寄裴庶子】罗隐<br>　　溪风如扇雨如丝，闲步闲吟柳恽诗。杯酒疏狂非曩日，<br>　　野花狼藉似当时。道穷谩有依刘感，才急应无借寇期。<br>　　满眼云山莫相笑，与君俱是受深知。
◎卷.11【送姚安之赴任秋浦】罗隐<br>　　官罢春坊地象雷，片帆高指贵池开。五侯水暖鱼鳞去，<br>　　九子山晴雁叙来。江夏黄童徒逞辩，广都庞令恐非才。<br>　　到头称意须年少，赢得时光向酒杯。
◎卷.12【寄乔逸人】罗隐<br>　　南经湘浦北扬州，别后风帆几度游。春酒谁家禁烂漫，<br>　　野花何处最淹留。欲凭尺素边鸿懒，未定雕梁海燕愁。<br>　　长短此行须入手，更饶君占一年秋。
◎卷.13【塞外】罗隐<br>　　塞外偷儿塞内兵，圣君宵旰望升平。碧幢未作朝廷计，<br>　　白梃犹驱妇女行。可使御戎无上策，只应忧国是虚声。<br>　　汉王第宅秦田土，今日将军已自荣。
◎卷.14【裴庶子除太仆卿因贺】罗隐<br>　　楚珪班序未为轻，莫惜良途副圣明。宫省旧推皇甫谧，<br>　　寺曹今得夏侯婴。秩随科第临时贵，官逐簪裾到处清。<br>　　应笑马安虚巧宦，四回迁转始为卿。
◎卷.15【咏史】罗隐<br>　　蠹简遗编试一寻，寂寥前事似如今。徐陵笔砚珊瑚架，<br>　　赵胜宾朋玳瑁簪。未必片言资国计，只应邪说动人心。<br>　　九原郝泚何由起，虚误西蕃八尺金。
◎卷.16【中元夜泊淮口】罗隐<br>　　木叶回飘水面平，偶因孤棹已三更。秋凉雾露侵灯下，<br>　　夜静鱼龙逼岸行。欹枕正牵题柱思，隔楼谁转绕梁声。<br>　　锦帆天子狂魂魄，应过扬州看月明。
◎卷.17【寄池州郑员外】罗隐<br>　　兽绕朱轮酒满船，郡城萧洒贵池边。衣同莱子曾分笔，<br>　　扇似袁宏别有天。九点好山楼上客，两行高柳雨中烟。<br>　　陵阳百姓将何福，社舞村歌又一年。
◎卷.18【归梦】罗隐<br>　　陆海波涛渐渐深，一回归梦抵千金。路傍草色休多事，<br>　　墙外莺声肯有心。日晚向隅悲断梗，夜阑浇酒哭知音。<br>　　贪财败阵谁相悉，鲍叔如今不可寻。
◎卷.19【送溪州使君】罗隐<br>　　兵寇伤残国力衰，就中南土藉良医。凤衔泥诏辞丹阙，<br>　　雕倚霜风上画旗。官职不须轻远地，生灵只是计临时。<br>　　灞桥酒醆黔巫月，从此江心两所思。
◎卷.20【送霅川郑员外】罗隐<br>　　明时塞诏列分麾，东拥朱轮出帝畿。铜虎贵提天子印，<br>　　银鱼荣傍老莱衣。歌听茗坞春山暖，诗咏蘋洲暮鸟飞。<br>　　知有掖垣南步在，可能须待政成归。
◎卷.21【酬寄右司李员外】罗隐<br>　　当年忆见桂枝春，自此清途未四旬。左省望高推健笔，<br>　　右曹官重得名人。闲摛丽藻嫌秋兴，静猎遗编笑过秦。<br>　　犹把随和向泥滓，应怜疏散任天真。
◎卷.22【莲塘驿】罗隐<br>　　莲塘馆东初日明，莲塘馆西行人行。隔林啼鸟似相应，<br>　　当路好花疑有情。一梦不须追往事，数杯犹可慰劳生。<br>　　莫言来去只如此，君看鬓边霜几茎。
◎卷.23【甘露寺火后】罗隐<br>　　六朝胜事已尘埃，犹有闲人怅望来。只道鬼神能护物，<br>　　不知龙象自成灰。犀惭水府浑非怪，燕说吴宫未是灾。<br>　　还识平泉故侯否，一生踪迹比楼台。
◎卷.24【春日登上元石头故城】罗隐<br>　　万里伤心极目春，东南王气只逡巡。野花相笑落满地，<br>　　山鸟自惊啼傍人。谩道城池须险阻，可知豪杰亦埃尘。<br>　　太平寺主惟轻薄，却把三公与贼臣。
◎卷.25【送宣武徐巡官】罗隐<br>　　傲睨公卿二十年，东来西去只悠然。白知关畔元非马，<br>　　玄觉壶中别有天。汉帝诏衔应异日，梁王风雪是初筵。<br>　　临行不惜刀圭便，愁杀长安买笑钱。
◎卷.26【冬暮寄裴郎中】罗隐<br>　　晓发星星入镜宜，早年容易近年悲。敢言得事时将晚，<br>　　只恐酬恩日渐迟。南国倾心应望速，东堂开口欲从谁。<br>　　仙郎旧有黄金约，沥胆隳肝更祷祈。
◎卷.27【中元甲子以辛丑驾幸蜀四首（第五首一作偶怀）】罗隐<br>　　子仪不起浑瑊亡，西幸谁人从武皇。四海为家虽未远，<br>　　九州多事竟难防。已闻旰食思真将，会待畋游致假王。<br>　　应感两朝巡狩迹，绿槐端正驿荒凉。<br>　　爪牙柱石两俱销，一点渝尘九土摇。敢恨甲兵为弃物，<br>　　所嗟流品误清朝。几时睿算歼张角，何处愚人戴隗嚣。<br>　　跪望嵕山重启告，可能馀烈不胜妖。<br>　　邪气奔屯瑞气移，清平过尽到艰危。纵饶犬彘迷常理，<br>　　不奈豺狼幸此时。九庙有灵思李令，三川悲忆恨张仪。<br>　　可怜一曲还京乐，重对红蕉教蜀儿。<br>　　白丁攘臂犯长安，翠辇苍黄路屈盘。丹凤有情尘外远，<br>　　玉龙无迹渡头寒。静怜贵族谋身易，危惜文皇创业难。<br>　　不将不侯何计是，钓鱼船上泪阑干。
◎卷.28【题润州妙善前石羊】罗隐<br>　　紫髯桑盖此沈吟，很石犹存事可寻。汉鼎未安聊把手，<br>　　楚醪虽满肯同心。英雄已往时难问，苔藓何知日渐深。<br>　　还有市鄽沽酒客，雀喧鸠聚话蹄涔。
◎卷.29【登宛陵条风楼寄窦常侍】罗隐<br>　　乱罹时节懒登临，试借条风半日吟。只有远山含暖律，<br>　　不知高阁动归心。溪喧晚棹千声浪，云护寒郊数丈阴。<br>　　自笑疏慵似麋鹿，也教台上费黄金。
◎卷.30【台城】罗隐<br>　　晚云阴映下空城，六代累累夕照明。玉井已干龙不起，<br>　　金瓯虽破虎曾争。亦知霸世才难得，却是蒙尘事最平。<br>　　深谷作陵山作海，茂弘流辈莫伤情。
◎卷.31【甘露寺看雪上周相公】罗隐<br>　　筛寒洒白乱溟濛，祷请功兼造化功。光薄乍迷京口月，<br>　　影交初转海门风。细黏谢客衣裾上，轻堕梁王酒醆中。<br>　　一种为祥君看取，半禳灾沴半年丰。
◎卷.32【寄京阙陆郎中昆仲】罗隐<br>　　柏台兰署四周旋，宾榻何妨雁影连。才见玳簪欹细柳，<br>　　便知油幕胜红莲。家从入洛声名大，迹为依刘事分偏。<br>　　争奈乱罹人渐少，麦城新赋许谁传。
◎卷.33【偶题（一作嘲钟陵妓云英）】罗隐<br>　　钟陵醉别十馀春，重见云英掌上身。<br>　　我未成名君未嫁，可能俱是不如人。
◎卷.34【故都】罗隐<br>　　江南江北两风流，一作迷津一拜侯。<br>　　至竟不如隋炀帝，破家犹得到扬州。
◎卷.35【董仲舒】罗隐<br>　　灾变儒生不合闻，谩将刀笔指乾坤。<br>　　偶然留得阴阳术，闭却南门又北门。
◎卷.36【献尚父大王】罗隐<br>　　数年铁甲定东瓯，夜渡江山瞻斗牛。<br>　　今日朱方平殄后，虎符龙节十三州。
◎卷.37【蜂】罗隐<br>　　不论平地与山尖，无限风光尽被占。<br>　　采得百花成蜜后，为谁辛苦为谁甜。
◎卷.38【帘二首】罗隐<br>　　叠影重纹映画堂，玉钩银烛共荧煌。<br>　　会应得见神仙在，休下真珠十二行。<br>　　翡翠佳名世共稀，玉堂高下巧相宜。<br>　　殷勤为嘱纤纤手，卷上银钩莫放垂。<br>第六百六十三卷
◎卷.1【送顾云下第】罗隐<br>　　行行杯酒莫辞频，怨叹劳歌两未伸。汉帝后宫犹识字，<br>　　楚王前殿更无人。年深旅舍衣裳敝，潮打村田活计贫。<br>　　百岁都来多几日，不堪相别又伤春。
◎卷.2【村桥】罗隐<br>　　村桥酒旆月明楼，偶逐渔舟系叶舟。莫学鲁人疑海鸟，<br>　　须知庄叟恶牺牛。心寒已分灰无焰，事往曾将水共流。<br>　　除却思量太平在，肯抛疏散换公侯。
◎卷.3【送刘校书之新安寄吴常侍】罗隐<br>　　野云如火照行尘，会绩溪边去问津。才子省衔非幕客，<br>　　楚君科第是同人。狂思下国千场醉，病负东堂两度春。<br>　　他日酒筵应见问，鹿裘渔艇隔朱轮。
◎卷.4【官池秋夕】罗隐<br>　　池边月影闲婆娑，池上醉来成短歌。芙渠抵死怨珠露，<br>　　蟋蟀苦口嫌金波。往事向人言不得，旧游临老恨空多。<br>　　松醪作酒兰为棹，十载烟尘奈尔何。
◎卷.5【奉使宛陵别二三从事】罗隐<br>　　梁王雪里有深知，偶别家乡隔路岐。官品共传胜曩日，<br>　　酒杯争肯忍当时。豫章地暖矜千尺，越峤天寒愧一枝。<br>　　还有钓鱼蓑笠在，不堪风雨失归期。
◎卷.6【金陵思古】罗隐<br>　　杜秋在时花解言，杜秋死后花更繁。柔姿曼态葬何处，<br>　　天红腻白愁荒原。高洞紫箫吹梦想，小窗残雨湿精魂。<br>　　绮筵金缕无消息，一阵征帆过海门。
◎卷.7【送王使君赴苏台】罗隐<br>　　东南一望可长吁，犹忆王孙领虎符。两地干戈连越绝，<br>　　数年麋鹿卧姑苏。疲甿赋重全家尽，旧族兵侵太半无。<br>　　料得伍员兼旅寓，不妨招取好揶揄。
◎卷.8【忆九华】罗隐<br>　　九华巉崒荫柴扉，长忆前时此息机。黄菊倚风村酒熟，<br>　　绿蒲低雨钓鱼归。干戈已是三年别，尘土那堪万事违。<br>　　回首佳期恨多少，夜阑霜露又沾衣。
◎卷.9【送裴饶归会稽】罗隐<br>　　金庭路指剡川隈，珍重良朋自此来。两鬓不堪悲岁月，<br>　　一卮犹得话尘埃。家通曩分心空在，世逼横流眼未开。<br>　　笑杀山阴雪中客，等闲乘兴又须回。
◎卷.10【送程尊师之晋陵】罗隐<br>　　栋间云出认行轩，郊外阴阴夏木繁。高道乍为张翰侣，<br>　　使君兼是世龙孙。溪含句曲清连底，酒贳馀杭渌满樽。<br>　　莫见时危便乘兴，人来何处不桃源。
◎卷.11【吴门晚泊寄句曲道友】罗隐<br>　　采香径在人不留，采香径下停叶舟。桃花李花斗红白，<br>　　山鸟水鸟自献酬。十万梅鋗空寸土，三分孙策竟荒丘。<br>　　未知到了关身否，笑杀雷平许远游。
◎卷.12【贵池晓望】罗隐<br>　　稂莠参天剪未平，且乘孤棹且行行。计疏狡兔无三窟，<br>　　羁甚宾鸿欲一生。合眼亦知非本意，伤心其奈是多情。<br>　　前溪好泊谁为主，昨夜沙禽占月明。
◎卷.13【寄崔庆孙】罗隐<br>　　故人何处又留连，月冷风高镜水边。文阵解围才昨日，<br>　　醉乡分袂已三年。交情澹泊应长在，俗态流离且勉旃。<br>　　还拟山阴一乘兴，雪寒难得渡江船。
◎卷.14【寄杨秘书】罗隐<br>　　萧萧檐雪打窗声，因忆江东阮步兵。两信海潮书不达，<br>　　数峰稽岭眼长明。梅繁几处垂鞭看，酒好何人倚槛倾。<br>　　会待与君开秫瓮，满船般载镜中行。
◎卷.15【酬章处士见寄】罗隐<br>　　中原甲马未曾安，今日逢君事万端。乱后几回乡梦隔，<br>　　别来何处路行难。霜鳞共落三门浪，雪鬓同归七里滩。<br>　　何必新诗更相戏，小楼吟罢暮天寒。
◎卷.16【送丁明府赴紫溪任】罗隐<br>　　金徽玉轸肯躇蹰，偶滞良途半月馀。楼上酒阑梅拆后，<br>　　马前山好雪晴初。栾公社在怜乡树，潘令花繁贺版舆。<br>　　县谱莫辞留旧本，异时量度更何如。
◎卷.17【寄前宣州窦常侍】罗隐<br>　　往年西谒谢玄晖，樽酒留欢醉始归。曲槛柳浓莺未老，<br>　　小园花暖蝶初飞。喷香瑞兽金三尺，舞雪佳人玉一围。<br>　　今日乱罹寻不得，满蓑风雨钓鱼矶。
◎卷.18【秦望山僧院】罗隐<br>　　巉巉危岫倚沧洲，闻说秦皇亦此游。霸主卷衣才二世，<br>　　老僧传锡已千秋。阴崖水赖松梢直，藓壁苔侵画像愁。<br>　　各是病来俱未了，莫将烦恼问汤休。
◎卷.19【送光禄崔卿赴阙】罗隐<br>　　一年极目望西辕，此日殷勤圣主恩。上国已留虞寄命，<br>　　中朝应听范汪言。官从府幕归卿寺，路向干戈见禁门。<br>　　鹓侣寂寥曹署冷，更堪呜咽问田园。
◎卷.20【寄程尊师】罗隐<br>　　鹤信虽然到五湖，烟波迢递路崎岖。玉书分薄花生眼，<br>　　金鼎功迟雪满须。三秀紫芝劳梦寐，一番红槿恨朝晡。<br>　　未知朽败凡间骨，中授先生指教无。
◎卷.21【定远楼】罗隐<br>　　前年上将定妖氛，曾筑岩城驻大军。近日关防虽弛柝，<br>　　旧时栏槛尚侵云。蛮兵绩盛人皆伏，坐石名高世共闻。<br>　　唯恐乱来良吏少，不知谁解叙功勋。
◎卷.22【送程尊师东游有寄】罗隐<br>　　华盖峰前拟卜耕，主人无奈又闲行。且凭鹤驾寻沧海，<br>　　又恐犀轩过赤城。绛简便应朝右弼，紫旄兼合见东卿。<br>　　劝君莫忘归时节，芝似萤光处处生。
◎卷.23【江亭别裴饶】罗隐<br>　　行杯且待怨歌终，多病怜君事事同。衰鬓别来光景里，<br>　　故乡归去乱罹中。乾坤垫裂三分在，井邑摧残一半空。<br>　　日晚长亭问西使，不堪车马尚萍蓬。
◎卷.24【江南寄所知周仆射】罗隐<br>　　曾陪公子醉西园，岘首碑前事懒言。世乱共嗟王粲老，<br>　　时危俱受信陵恩。潮怜把醆吟江徼，雨忆凭阑望海门。<br>　　飞盖寂寥清宴罢，不知簪履更谁存。
◎卷.25【钱唐见芮逢】罗隐<br>　　蔡伦池北雁峰前，罹乱相兼十九年。所喜故人犹会面，<br>　　不堪良牧已重泉。醉思把箸欹歌席，狂忆判身入酒船。<br>　　今日与君赢得在，戴家湾里两皤然。
◎卷.26【江都】罗隐<br>　　淮王高宴动江都，曾忆狂生亦坐隅。九里楼台牵翡翠，<br>　　两行鸳鹭踏真珠。歌听丽句秦云咽，诗转新题蜀锦铺。<br>　　惆怅晋阳星拆后，世间兵革地荒芜。
◎卷.27【湖上岁暮感怀有寄友人】罗隐<br>　　雪天萤席几辛勤，同志当时四五人。兰版地寒俱受露，<br>　　桂堂风恶独伤春。音书久绝应埋玉，编简难言竟委尘。<br>　　唯有广都庞令在，白头樽酒忆交亲。
◎卷.28【送张绾游钟陵】罗隐<br>　　南忆龙沙两岸行，当时天下尚清平。醉眠野寺花方落，<br>　　吟倚江楼月欲明。老去亦知难重到，乱来争肯不牵情。<br>　　西山十二真人在，从此烦君语姓名。
◎卷.29【送z6光大师（师以草书应制）】罗隐<br>　　禹祠分首戴湾逢，健笔寻知达九重。圣主赐衣怜绝艺，<br>　　侍臣摛藻许高踪。宁亲久别街西寺，待诏初离海上峰。<br>　　一种苦心师得了，不须回首笑龙钟。
◎卷.30【息夫人庙】罗隐<br>　　百雉摧残连野青，庙门犹见昔朝廷。一生虽抱楚王恨，<br>　　千载终为息地灵。虫网翠环终缥缈，风吹宝瑟助微冥。<br>　　玉颜浑似羞来客，依旧无言照画屏。
◎卷.31【漂母冢】罗隐<br>　　寂寂荒坟一水滨，芦洲绝岛自相亲。青娥已落淮边月，<br>　　白骨甘为泉下尘。原上荻花飘素发，道傍菰叶碎罗巾。<br>　　虽然寂寞千秋魄，犹是韩侯旧主人。
◎卷.32【感怀】罗隐<br>　　石径松轩亦自由，谩随浮世逐飘流。驽骀路结前程恨，<br>　　蟋蟀床生半夜秋。掩耳恶闻宫妾语，低颜须向路人羞。<br>　　虽教小事相催逼，未到青云拟白头。
◎卷.33【扇上画牡丹】罗隐<br>　　为爱红芳满砌阶，教人扇上画将来。叶随彩笔参差长，<br>　　花逐轻风次第开。闲挂几曾停蛱蝶，频摇不怕落莓苔。<br>　　根生无地如仙桂，疑是姮娥月里栽。
◎卷.34【书怀】罗隐<br>　　钓船抛却异乡来，拟向何门用不才。<br>　　日晚独登楼上望，马蹄车辙满尘埃。
◎卷.35【七夕】罗隐<br>　　月帐星房次第开，两情惟恐曙光催。<br>　　时人不用穿针待，没得心情送巧来。
◎卷.36【柳】罗隐<br>　　一簇青烟锁玉楼，半垂阑畔半垂沟。<br>　　明年更有新条在，绕乱春风卒未休。
◎卷.37【罗敷水】罗隐<br>　　雉声角角野田春，试驻征车问水滨。<br>　　数树枯桑虽不语，思量应合识秦人。
◎卷.38【京中正月七日立春】罗隐<br>　　一二三四五六七，万木生芽是今日。<br>　　远天归雁拂云飞，近水游鱼迸冰出。
◎卷.39【贵游】罗隐<br>　　馆陶园外雨初晴，绣毂香车入凤城。<br>　　八尺家僮三尺箠，何知高祖要苍生。
◎卷.40【严陵滩】罗隐<br>　　中都九鼎勤英髦，渔钓牛蓑且遁逃。<br>　　世祖升遐夫子死，原陵不及钓台高。<br>第六百六十四卷
◎卷.1【虚白堂前牡丹相传云太傅手植在钱塘】罗隐<br>　　欲询往事奈无言，六十年来托此根。香暖几飘袁虎扇，<br>　　格高长对孔融樽。曾忧世乱阴难合，且喜春残色上存。<br>　　莫背阑干便相笑，与君俱受主人恩。
◎卷.2【县斋秋晚酬友人朱瓒见寄】罗隐<br>　　中和节后捧琼瑰，坐读行吟数月来。只叹雕龙方擅价，<br>　　不知赪尾竟空回。千枝白露陶潜柳，百尺黄金郭隗台。<br>　　惆怅报君无玉案，水天东望一裴回。
◎卷.3【第五将军于馀杭天柱宫入道因题寄】罗隐<br>　　交梨火枣味何如，闻说苕川已下车。瓦榼尚携京口酒，<br>　　草堂应写颍阳书。亦知得意须乘鹤，未必忘机便钓鱼。<br>　　却恐武皇还望祀，软轮征入问玄虚。
◎卷.4【寄无相禅师】罗隐<br>　　老住西峰第几层，为师回首忆南能。有缘有相应非佛，<br>　　无我无人始是僧。烂椹作袍名复利，铄金为讲爱兼憎。<br>　　何如一衲尘埃外，日日香烟夜夜灯。
◎卷.5【秋日有寄】罗隐<br>　　丹青未合便回头，见尽人间事始休。只有百神朝宝镜，<br>　　永无纤浪犯虚舟。曾临铁瓮虽分职，近得金陵亦偶游。<br>　　东去西来人不会，上卿踪迹本玄洲。
◎卷.6【送前南昌崔令替任映摄新城县（一作崔令映替任）】罗隐<br>　　五年苛政甚虫螟，深喜夫君已戴星。大族不唯专礼乐，<br>　　上才终是惜生灵。亦知单父琴犹在，莫厌东归酒未醒。<br>　　二月春风何处好，亚夫营畔柳青青。
◎卷.7【下第作】罗隐<br>　　年年模样一般般，何似东归把钓竿。岩谷谩劳思雨露，<br>　　彩云终是逐鹓鸾。尘迷魏阙身应老，水到吴门叶欲残。<br>　　至竟穷途也须达，不能长与世人看。
◎卷.8【丁亥岁作（中元甲子）】罗隐<br>　　病想医门渴望梅，十年心地仅成灰。早知世事长如此，<br>　　自是孤寒不合来。谷畔气浓高蔽日，蛰边声暖乍闻雷。<br>　　满城桃李君看取，一一还从旧处开。
◎卷.9【北邙山】罗隐<br>　　一种山前路入秦，嵩山堪爱此伤神。魏明未死虚留意，<br>　　庄叟虽生酌满巾。何必更寻无主骨，也知曾有弄权人。<br>　　羡他缑岭吹箫客，闲访云头看俗尘。
◎卷.10【重过三衢哭孙员外】罗隐<br>　　烂柯山下忍重到，双桧楼前日欲残。华屋未移春照灼，<br>　　故侯何在泪汍澜。不唯济物工夫大，长忆容才尺度宽。<br>　　一恸旁人莫相笑，知音衰尽路行难。
◎卷.11【送蕲州裴员外】罗隐<br>　　六枝仙桂最先春，萧洒高辞九陌尘。两晋家声须有主，<br>　　六朝文雅别无人。荣驱豹尾抛同辈，贵上螭头见近臣。<br>　　蕲水苍生莫相羡，早看归去掌丝纶。
◎卷.12【重九日广陵道中】罗隐<br>　　秋山抱病何处登，前时韦曲今广陵。广陵大醉不解闷，<br>　　韦曲旧游堪拊膺。佳节纵饶随分过，流年无奈得人憎。<br>　　却驱羸马向前去，牢落路岐非所能。
◎卷.13【东归别所知】罗隐<br>　　芙蓉宫阙二妃坛，两处因依五岁寒。邹律有风吹不变，<br>　　郄枝无分住应难。愁心似火还烧鬓，别泪非珠谩落盘。<br>　　却羡淮南好鸡犬，也能终始逐刘安。
◎卷.14【旅舍书怀寄所知二首（后首一作汉东秋思）】罗隐<br>　　思量前事不堪寻，牢落馀情满素琴。四海岂无腾跃路，<br>　　一家长有别离心。道从汩没甘雌伏，迹恐因循更陆沈。<br>　　寂寞谁应吊空馆，异乡时节独沾襟。<br>　　簟卷两床琴瑟秋，暂凭前计奈相尤。尘飘马尾甘蓬转，<br>　　酒忆江边有梦留。隋帝旧祠虽寂寞，楚妃清唱亦风流。<br>　　可怜别恨无人见，独背残阳下寺楼。
◎卷.15【西京道中】罗隐<br>　　半夜秋声触断蓬，百年身事算成空。祢生词赋抛江夏，<br>　　汉祖精神忆沛中。未必他时能富贵，只应从此见穷通。<br>　　边禽陇水休相笑，自有沧洲一棹风。
◎卷.16【粉】罗隐<br>　　每持纤白助君时，霜自无憀雪自疑。郎若姓何应解傅，<br>　　女能窥宋不劳施。妆成丽色唯花妒，落尽啼痕只镜知。<br>　　最好玉京仙署里，更和秋月照琼枝。
◎卷.17【赠渔翁】罗隐<br>　　叶艇悠扬鹤发垂，生涯空托一纶丝。是非不向眼前起，<br>　　寒暑任从波上移。风漾长歌笼月里，梦和春雨昼眠时。<br>　　逍遥此意谁人会，应有青山渌水知。
◎卷.18【下第寄张坤】罗隐<br>　　谩费精神掉五侯，破琴孤剑是身仇。九衢双阙拟何去，<br>　　玉垒铜梁空旧游。蝴蝶有情牵晚梦，杜鹃无赖伴春愁。<br>　　思量不及张公子，经岁池江倚酒楼。
◎卷.19【东归别常修】罗隐<br>　　六载辛勤九陌中，却寻归路五湖东。名惭桂苑一枝绿，<br>　　鲙忆松江两箸红。浮世到头须适性，男儿何必尽成功。<br>　　唯惭鲍叔深知我，他日蒲帆百尺风。
◎卷.20【言】罗隐<br>　　珪玷由来尚可磨，似簧终日复如何。成名成事皆因慎，<br>　　亡国亡家只为多。须信祸胎生利口，莫将讥思逞悬河。<br>　　猩猩鹦鹉无端解，长向人间被网罗。
◎卷.21【简令生日】罗隐<br>　　祥烟霭霭拂楼台，庆积玄元节后来。已向青阳标四序，<br>　　便从嵩岳应三台。龟衔玉柄增年算，鹤舞琼筵献寿杯。<br>　　自顾下儒何以祝，柱天功业济时才。
◎卷.22【晚眺】罗隐<br>　　凭古城边眺晚晴，远村高树转分明。天如镜面都来静，<br>　　地似人心总不平。云向岭头闲不彻，水流溪里太忙生。<br>　　谁人得及庄居老，免被荣枯宠辱惊。
◎卷.23【野花（一作罗邺诗）】罗隐<br>　　万点红芳血色殷，为无名字对空山。多因戏蝶寻香住，<br>　　少有行人辍棹攀。若在侯门看不足，为生江岸见如闲。<br>　　结根必竟输桃李，长向春城紫陌间。
◎卷.24【病骢马】罗隐<br>　　枥上病骢蹄褭褭，江边废宅路迢迢。自经梅雨长垂耳，<br>　　乍食菰浆欲折腰。金络衔头光未灭，玉花毛色瘦来焦。<br>　　曾听禁漏惊街鼓，惯踏康庄怕小桥。夜半雄声心尚壮，<br>　　日中高卧尾还摇。龙媒落地天池远，何事牵牛在碧霄？
◎卷.25【狄浦】罗隐<br>　　晴川倚落晖，极目思依依。野色寒来浅，人家乱后稀。<br>　　久贫身不达，多病意长违。还有渔舟在，时时梦里归。
◎卷.26【南康道中】罗隐<br>　　弱冠负文翰，此中听鹿鸣。使君延上榻，时辈仰前程。<br>　　丹桂竟多故，白云空有情。唯馀路旁泪，沾洒向尘缨。
◎卷.27【北固亭东望寄默师】罗隐<br>　　高亭暮色中，往事更谁同。水谩矜天阔，山应到此穷。<br>　　病怜京口酒，老怯海门风。唯有言堪解，何由见远公。
◎卷.28【华清宫】罗隐<br>　　楼殿层层佳气多，开元时节好笙歌。<br>　　也知道德胜尧舜，争奈杨妃解笑何。
◎卷.29【韩信庙】罗隐<br>　　剪项移秦势自雄，布衣还是负深功。<br>　　寡妻稚女俱堪恨，却把馀杯奠蒯通。
◎卷.30【韦公子】罗隐<br>　　击柱狂歌惨别颜，百年人事梦魂间。<br>　　李将军自嘉声在，不得封侯亦自闲。
◎卷.31【望思台】罗隐<br>　　芳草台边魂不归，野烟乔木弄残晖。<br>　　可怜高祖清平业，留与闲人作是非。
◎卷.32【帝幸蜀（乾符岁，一作狄归昌诗）】罗隐<br>　　马嵬山色翠依依，又见銮舆幸蜀归。<br>　　泉下阿蛮应有语，这回休更怨杨妃。
◎卷.33【王夷甫】罗隐<br>　　把得闲书坐水滨，读来前事亦酸辛。<br>　　莫言麈尾清谭柄，坏却淳风是此人。
◎卷.34【鹭鸶】罗隐<br>　　斜阳澹澹柳阴阴，风袅寒丝映水深。<br>　　不要向人夸素白，也知常有羡鱼心。
◎卷.35【书淮阴侯传】罗隐<br>　　寒灯挑尽见遗尘，试沥椒浆合有神。<br>　　莫恨高皇不终始，灭秦谋项是何人。
◎卷.36【青山庙（子胥庙）】罗隐<br>　　市箫声咽迹崎岖，雪耻酬恩此丈夫。<br>　　霸主两亡时亦异，不知魂魄更无归。
◎卷.37【小松】罗隐<br>　　已有清阴逼座隅，爱声仙客肯过无。<br>　　陵迁谷变须高节，莫向人间作大夫。
◎卷.38【竹】罗隐<br>　　篱外清阴接药阑，晓风交戛碧琅玕。<br>　　子猷死后知音少，粉节霜筠谩岁寒。
◎卷.39【谩天岭】罗隐<br>　　西去休言蜀道难，此中危峻已多端。<br>　　到头未会苍苍色，争得禁他两度谩。<br>第六百六十五卷
◎卷.1【秋虫赋（以下补遗）】罗隐<br>　　物之小兮，迎网而毙；物之大兮，兼网而逝。网也者，<br>　　绳其小而不绳其大。吾不知尔身之危兮，腹之馁兮，吁！
◎卷.2【蟋蟀诗】罗隐<br>　　顽飔毙芳，吹愁夕长。屑戍有动，歌离吊梦。<br>　　如诉如言，绪引虚宽。周隙伺榻，繁咽夤缘。<br>　　范睡蝉老，冠峨緌好。不冠不緌，尔奚以悲。<br>　　蚊蚋有毒，食人肌肉。苍蝇多端，黑白偷安。<br>　　尔也出处，物兮莫累。坏舍啼衰，虚堂泣曙。<br>　　勿徇喧哗，鼠岂无牙。勿学萋菲，垣亦有耳。<br>　　危条槁飞，抽恨咿咿。别帐缸冷，柔魂不定。<br>　　美人在何，夜影流波。与子伫立，裴回思多。
◎卷.3【西川与蔡十九同别子超】罗隐<br>　　相欢虽则不多时，相别那能不敛眉。蜀客赋高君解爱，<br>　　楚宫腰细我还知。百年恩爱无终始，万里因缘有梦思。<br>　　肠断门前旧行处，不堪全属五陵儿。
◎卷.4【龙泉东下却寄孙员外】罗隐<br>　　縠江东下几多程，每泊孤舟即有情。山色已随游子远，<br>　　水纹犹认主人清。恩如海岳何时报，恨似烟花触处生。<br>　　百尺风帆两行泪，不堪回首望峥嵘。
◎卷.5【牡丹】罗隐<br>　　艳多烟重欲开难，红蕊当心一抹檀。公子醉归灯下见，<br>　　美人朝插镜中看。当庭始觉春风贵，带雨方知国色寒。<br>　　日晚更将何所似，太真无力凭阑干。
◎卷.6【巫山高】罗隐<br>　　下压重泉上千仞，香云结梦西风紧。纵有精灵得往来，<br>　　狖轭鼯轩亦颠陨。岚光双双雷隐隐，愁为衣裳恨为鬓。<br>　　暮洒朝行何所之，江边日月情无尽。珠零冷露丹堕枫，<br>　　细腰长脸愁满宫。人生对面犹异同，况在千岩万壑中。
◎卷.7【江南行】罗隐<br>　　江烟湿雨蛟绡软，漠漠小山眉黛浅。水国多愁又有情，<br>　　夜槽压酒银船满。细丝摇柳凝晓空，吴王台榭春梦中。<br>　　鸳鸯鸂鶒唤不起，平铺绿水眠东风。西陵路边月悄悄，<br>　　油碧轻车苏小小。
◎卷.8【空城雀】罗隐<br>　　雀入官仓中，所食能损几。所恨往复频，官仓乃害尔。<br>　　鱼网不在天，鸟网不张水。饮啄要自然，何必空城里。
◎卷.9【芳树】罗隐<br>　　细萼慢逐风，暖香闲破鼻。青帝固有心，时时漏天意。<br>　　去年高枝犹堕地，今年低枝已憔悴。吾所以见造化之权，<br>　　变通之理，春夏作头，秋冬为尾，循环反覆无终已。<br>　　人生长短同一轨，若使威可以制，力可以止，<br>　　则秦皇不肯敛手下沙丘，孟贲不合低头入蒿里。<br>　　伊人强猛犹如此，顾我劳生何足恃。但愿我开素袍，<br>　　倾绿蚁，陶陶兀兀大醉于清宵白昼间，任他上是天，<br>　　下是地。
◎卷.10【听琴】罗隐<br>　　寒雨萧萧落井梧，夜深何处怨啼乌。<br>　　不知一盏临邛酒，救得相如渴病无。
◎卷.11【大梁见乔诩】罗隐<br>　　湘水春浮岸，淮灯夜满桥。六年悲梗断，两地各萍漂。<br>　　刀笔依三事，篇章奏珥貂。迹卑甘汩没，名散称逍遥。<br>　　好寺松为径，空江桂作桡。野香花伴落，缸暖酒和烧。<br>　　晋沼寻游凤，秦冠竟叹鸮。骨凡鸡犬薄，魂断蕙兰招。<br>　　怅望添燕琯，蹉跎厌鲁瓢。败桐方委爨，冤匣正冲霄。<br>　　战代安釐国，封崇孝景朝。千年非有限，一醉解无聊。<br>　　漏永灯花暗，炉红雪片销。久游家共远，相对鬓俱凋。<br>　　运命从难合，光阴奈不饶。到头蓑笠契，两信钓鱼潮。
◎卷.12【寄洪正师】罗隐<br>　　寄蹇浑成迹，经年滞杜南。价轻犹有二，足刖已过三。<br>　　鸡肋曹公忿，猪肝仲叔惭。会应谋避地，依约近禅庵。
◎卷.13【圣真观刘真师院十韵】罗隐<br>　　帘下严君卜，窗间少室峰。摄生门已尽，混迹世犹逢。<br>　　山薮师王烈，簪缨友戴颙。鱼跳介象鲙，饭吐葛玄蜂。<br>　　紫饱垂新椹，黄轻堕小松。尘埃金谷路，楼阁上阳钟。<br>　　野耗鸢肩寄，仙书鸟爪封。支床龟纵老，取箭鹤何慵。<br>　　别久曾牵念，闲来肯压重。尚馀青竹在，试为剪成龙。
◎卷.14【寄聂尊师】罗隐<br>　　欲芟荆棘种交梨，指画城中日恐迟。<br>　　安得紫青磨镜石，与君闲处看荣衰。
◎卷.15【金山僧院】罗隐<br>　　根盘蛟蜃路藤萝，四面无尘辍棹过。<br>　　得似吾师始惆怅，眼前终日有风波。
◎卷.16【酬高崇节】罗隐<br>　　旧游虽一梦，别绪忽千般。败草汤陵晚，衰槐楚寺寒。<br>　　数奇常自愧，时薄欲何干。犹赖君相勉，殷勤贡禹冠。
◎卷.17【送汝州李中丞十二韵】罗隐<br>　　群盗方为梗，分符奏未宁。黄巾攻郡邑，白梃掠生灵。<br>　　尘土周畿暗，疮痍汝水腥。一凶虽剪灭，数县尚凋零。<br>　　理必资宽猛，谋须藉典刑。与能才物论，慎选忽天庭。<br>　　官品尊台秩，山河拥福星。虎知应去境，牛在肯全形。<br>　　旧政穷人瘼，新衔展武经。关防秋草白，城壁晚峰青。<br>　　破胆期来复，迷魂想待醒。鲁山行县后，聊为奠惟馨。
◎卷.18【淮南送节度卢端公将命之汴州端公常为汴州相公从事】罗隐<br>　　吹台高倚圃田东，此去轺车事不同。珠履旧参萧相国，<br>　　彩衣今佐晋司空。醉离淮甸寒星下，吟指梁园密雪中。<br>　　到彼的知宣室语，几时征拜黑头公。
◎卷.19【送卢端公归台卢校书之夏县】罗隐<br>　　绵绵堤草拂征轮，龙虎俱辞楚水滨。只见胜之为御史，<br>　　不知梅福是仙人。地推八米源流盛，才笑三张事业贫。<br>　　一种西归一般达，柏台霜冷夏城春。
◎卷.20【送朗州张员外】罗隐<br>　　圣朝纶阁最延才，须牧生民始入来。凤藻已期他日用，<br>　　隼旟应是隔年回。旗飘岘首岚光重，酒奠湘江杜魄哀。<br>　　肠断秦原二三月，好花全为使君开。
◎卷.21【淮南送工部卢员外赴阙】罗隐<br>　　始从豸角曳长裾，又吐鸡香奏玉除。隋邸旧僚推谢掾，<br>　　汉廷高议得相如。贵分赤笔升兰署，荣著绯衣从板舆。<br>　　遥想到时秋欲尽，禁城凉冷露槐疏。
◎卷.22【淮南送司勋李郎中赴阙】罗隐<br>　　中朝品秩重文章，双笔依前赐望郎。五夜星辰归帝座，<br>　　半年樽俎奉梁王。南都水暖莲分影，北极天寒雁著行。<br>　　不必恋恩多感激，过淮应合见徵黄。
◎卷.23【送陆郎中赴阙】罗隐<br>　　幕下留连两月强，炉边侍史旧焚香。不关雨露偏垂意，<br>　　自是鸳鸾合著行。三署履声通建礼，九霄星彩映明光。<br>　　少瑜镂管丘迟锦，从此西垣使凤凰。
◎卷.24【途中送人东游有寄】罗隐<br>　　离骖莫惜暂逡巡，君向池阳我入秦。岁月易抛非曩日，<br>　　酒杯难得是同人。路经隋苑桥灯夜，江转台城岸草春。<br>　　此处故交谁见问，为言霜鬓压风尘。
◎卷.25【过废江宁县（王昌龄曾尉此县）】罗隐<br>　　县前水色细鳞鳞，一为夫君吊水滨。漫把文章矜后代，<br>　　可知荣贵是他人。莺偷旧韵还成曲，草赖馀吟尽解春。<br>　　我亦有心无处说，等闲停棹似迷津。
◎卷.26【边夜】罗隐<br>　　光景漂如水，生涯转似萍。雁门穷朔路，牛斗故乡星。<br>　　句尽人谁切，歌终泪自零。夜阑回首算，何处不长亭。
◎卷.27【哭张博士太常】罗隐<br>　　前辈倏云殁，愧君曾比方。格卑虽不称，言重亦难忘。<br>　　谏草犹青琐，悲风已白杨。只应移理窟，泉下对真长。
◎卷.28【淮口军葬】罗隐<br>　　一阵孤军不复回，更无分别只荒堆。<br>　　莫言赋分须如此，曾作文皇赤子来。
◎卷.29【燕昭王墓】罗隐<br>　　战国苍茫难重寻，此中踪迹想知音。强停别骑山花晓，<br>　　欲吊遗魂野草深。浮世近来轻骏骨，高台何处有黄金。<br>　　思量郭隗平生事，不殉昭王是负心。
◎卷.30【江南】罗隐<br>　　玉树歌声泽国春，累累辎重忆亡陈。<br>　　垂衣端拱浑闲事，忍把江山乞与人。
◎卷.31【江北】罗隐<br>　　废宫荒苑莫闲愁，成败终须要彻头。<br>　　一种风流一种死，朝歌争得似扬州。
◎卷.32【早登新安县楼】罗隐<br>　　关城树色齐，往事未全迷。塞路真人气，封门壮士泥。<br>　　草浓延蝶舞，花密教莺啼。若以鸣为德，鸾皇不及鸡。
◎卷.33【干越亭】罗隐<br>　　楚水萧萧多病身，强凭危槛送残春。高城自有陵兼谷，<br>　　流水那知越与秦。岸下藤萝阴作怪，桥边蛟蜃夜欺人。<br>　　琵琶洲远江村阔，回首征途泪满巾。
◎卷.34【南园题】罗隐<br>　　搏击路终迷，南园且灌畦。敢言逃俗态，自是乐幽栖。<br>　　叶长春松阔，科圆早薤齐。雨沾虚槛冷，雪压远山低。<br>　　竹好还成径，桃夭亦有蹊。小窗奔野马，闲瓮养醯鸡。<br>　　水石心逾切，烟霄分已暌。病怜王猛畚，愚笑隗嚣泥。<br>　　泽国潮平岸，江村柳覆堤。到头乘兴是，谁手好提携。
◎卷.35【人日新安道中见梅花（其年以徐寇停举）】罗隐<br>　　长途酒醒腊春寒，嫩蕊香英扑马鞍。<br>　　不上寿阳公主面，怜君开得却无端。
◎卷.36【许由庙】罗隐<br>　　高挂风瓢濯汉滨，土阶三尺愧清尘。<br>　　可怜比屋堪封日，若到人间是众人。
◎卷.37【题段太尉庙】罗隐<br>　　近甸蒙尘日，南梁反正年。飘流茂陵碗，零落太官椽。<br>　　建纛非降楚，披图异录燕。堪嗟侍中血，不及御衣前。
◎卷.38【湘妃庙】罗隐<br>　　刘表荒碑断水滨，庙前幽草闭残春。已将怨泪流斑竹，<br>　　又感悲风入白蘋。八族未来谁北拱，四凶犹在莫南巡。<br>　　九峰相似堪疑处，望见苍梧不见人。
◎卷.39【八骏图】罗隐<br>　　穆满当年物外程，电腰风脚一何轻。<br>　　如今纵有骅骝在，不得长鞭不肯行。
◎卷.40【庭花】罗隐<br>　　昨日芳艳浓，开尊几同醉。今朝风雨恶，惆怅人生事。<br>　　南威病不起，西子老兼至。向晚寂无人，相偎堕红泪。
◎卷.41【病中题主人庭鹤】罗隐<br>　　辽水华亭旧所闻，病中毛羽最怜君。<br>　　稻粱且足身兼健，何必青云与白云。
◎卷.42【蝉】罗隐<br>　　天地工夫一不遗，与君声调借君緌。<br>　　风栖露饱今如此，应忘当年滓浊时。
◎卷.43【薛阳陶觱篥歌】罗隐<br>　　平泉上相东征日，曾为阳陶歌觱篥。乌江太守会稽侯，<br>　　相次三篇皆俊逸。桥山殡葬衣冠后，金印苍黄南去疾。<br>　　龙楼冷落夏口寒，从此风流为废物。人间至艺难得主，<br>　　怀抱差池恨星律。邗沟仆射戎政闲，试渡瓜洲吐伊郁。<br>　　西风九月草树秋，万喧沈寂登高楼。左篁揭指徵羽吼，<br>　　炀帝起坐淮王愁。高飘咽灭出滞气，下感知己时横流。<br>　　穿空激远不可遏，仿佛似向伊水头。伊水林泉今已矣，<br>　　因取遗编认前事。武宗皇帝御宇时，四海恬然知所自。<br>　　扫除桀黠似提帚，制压群豪若穿鼻。九鼎调和各有门，<br>　　谢安空俭真儿戏。功高近代竟谁知，艺小似君犹不弃。<br>　　勿惜喑呜更一吹，与君共下难逢泪。
◎卷.44【酬丘光庭】罗隐<br>　　正月十一日书札，五月十六日到来。柳吟秦望咫尺地，<br>　　鲤鱼何处闲裴回。故人情意未疏索，次第序述眉眼开。<br>　　上言二年隔烟水，下有数幅真琼瑰。行吟坐读口不倦，<br>　　瀑泉激射琅玕摧。壁池兰蕙日已老，村酒蘸甲时几杯。<br>　　鹤龄鸿算不复见，雨后蓑笠空莓苔。自从黄寇扰中土，<br>　　人心波荡犹未回。道殷合眼拜九列，张濬掉舌升三台。<br>　　朝廷济济百揆序，宁将对面容奸回。祸生有基妖有渐，<br>　　翠华西幸蒙尘埃。三川梗塞两河闭，大明宫殿生蒿莱。<br>　　懦夫早岁不量力，策蹇仰北高崔嵬。千门万户扃锁密，<br>　　良匠不肯雕散材。君今得意尚如此，况我麋鹿悠悠哉！<br>　　荣衰贵贱目所睹，莫嫌头白黄金台。
◎卷.45【投宣武郑尚书二十韵】罗隐<br>　　汉代簪缨盛，梁园雉堞雄。物情须重德，时论在明公。<br>　　族大逾开魏，神高本降嵩。世家惟蹇谔，官业即清通。<br>　　翰苑论思外，纶闱啸傲中。健豪惊彩凤，高步出冥鸿。<br>　　履历虽吾道，行藏必圣聪。绛霄无系滞，浙水忽西东。<br>　　庾监高楼月，袁郎满扇风。四年将故事，两地有全功。<br>　　去去才须展，行行道益隆。避权辞宪署，仗节出南宫。<br>　　雁影相承接，龙图共始终。自然须作砺，不必恨临戎。<br>　　幕下莲花盛，竿头cG佩红。骑儿逢郭伋，战士得文翁。<br>　　人地应无比，簟瓢奈屡空。因思一枝桂，已作断根蓬。<br>　　往事应归捷，劳歌且责躬。殷勤信陵馆，今日自途穷。
◎卷.46【投浙东王大夫二十韵】罗隐<br>　　越岭千峰秀，淮流一派长。暂凭开物手，来展济时方。<br>　　旧迹兰亭在，高风桂树香。地清无等级，天阔任徊翔。<br>　　麈尾谈何胜，螭头笔更狂。直曾批凤诏，高已冠鹓行。<br>　　啸傲辞民部，雍容出帝乡。赵尧推印绶，句践与封疆。<br>　　水占仙人吹，城留御史床。嘉宾邹润甫，百姓贺知章。<br>　　席暖飞鹦鹉，尘轻驻骕骦。夜歌珠断续，晴舞雪悠扬。<br>　　化向棠阴布，春随棣萼芳。盛名韬不得，雄略晦弥彰。<br>　　自愧三冬学，来窥数仞墙。感深惟刻骨，时去欲沾裳。<br>　　想望鱼烧尾，咨嗟鼠啮肠。可能因蹇拙，便合老沧浪。<br>　　题柱心犹壮，移山志不忘。深惭百般病，今日问医王。
◎卷.47【寄剡县主簿】罗隐<br>　　金庭养真地，珠篆会稽官。境胜堪长往，时危喜暂安。<br>　　洞连沧海阔，山拥赤城寒。他日抛尘土，因君拟炼丹。
◎卷.48【中秋不见月】罗隐<br>　　风帘淅淅漏灯痕，一半秋光此夕分。<br>　　天为素娥孀怨苦，并教西北起浮云。
◎卷.49【答宗人衮】罗隐<br>　　昆仑水色九般流，饮即神仙憩即休。敢恨守株曾失意，<br>　　始知缘木更难求。鴒原谩欲均馀力，鹤发那堪问旧游。<br>　　遥望北辰当上国，羡君归棹五诸侯。
◎卷.50【早行】罗隐<br>　　雨洒江声风又吹，扁舟正与睡相宜。<br>　　无端戍鼓催前去，别却青山向晓时。
◎卷.51【咏白菊（一作罗绍威诗）】罗隐<br>　　虽被风霜竞欲催，皎然颜色不低摧。已疑素手能妆出，<br>　　又似金钱未染来。香散自宜飘渌酒，叶交仍得荫香苔。<br>　　寻思闭户中宵见，应认寒窗雪一堆。
◎卷.52【晚泊宿松】罗隐<br>　　解缆随江流，晚泊古淮岸。归云送春和，繁星丽云汉。<br>　　春深胡雁飞，人喧水禽散。仰君邈难亲，沈思夜将旦。
◎卷.53【钱塘遇默师忆润州旧游】罗隐<br>　　歌敲玉唾壶，醉击珊瑚枝。石羊妙善街，甘露平泉碑。<br>　　扪苔想豪杰，剔藓看文词。归来北固山，水槛光参差。
◎卷.54【江南别】罗隐<br>　　去年今夜江南别，鸳鸯翅冷飞蓬爇。今年今夜江北边，<br>　　鲤鱼肠断音书绝。男儿心事无了时，出门上马不自知。
◎卷.55【四顶山】罗隐<br>　　胜景天然别，精神入画图。一山分四顶，三面瞰平湖。<br>　　过夏僧无热，凌冬草不枯。游人来至此，愿剃发和须。
◎卷.56【姥山】罗隐<br>　　临塘古庙一神仙，绣幌花容色俨然。为逐朝云来此地，<br>　　因随暮雨不归天。眉分初月湖中鉴，香散馀风竹上烟。<br>　　借问邑人沈水事，已经秦汉几千年。
◎卷.57【岐王宅】罗隐<br>　　朱邸平台隔禁闱，贵游陈迹尚依稀。云低雍畤祈年去，<br>　　雨细长杨从猎归。申白宾朋传道义，应刘文彩寄音徽。<br>　　承平旧物惟君尽，犹写雕鞍伴六飞。
◎卷.58【长明灯】罗隐<br>　　破暗长明世代深，烟和香气两沈沈。不知初点人何在，<br>　　只见当年火至今。晓似红莲开沼面，夜如寒月镇潭心。<br>　　孤光自有龙神护，雀戏蛾飞不敢侵。
◎卷.59【堋口逢人】罗隐<br>　　艰难别离久，中外往还深。已改当时发，空馀旧日心。
◎卷.60【遇边使】罗隐<br>　　累年无的信，每夜望边城。袖掩千行泪，书封一尺金。
◎卷.61【移住别友】罗隐<br>　　自到西川住，惟君别有情。常逢对门远，又隔一重城。
◎卷.62【宫词】罗隐<br>　　巧画蛾眉独出群，当时人道便承恩。<br>　　经年不见君王面，落日黄昏空掩门。
◎卷.63【泾溪】罗隐<br>　　泾溪石险人竞惧，终岁不闻倾覆人。<br>　　却是平流无石处，时时闻说有沈沦。
◎卷.64【题杜甫集】罗隐<br>　　楚水悠悠浸楚亭，楚南天地两无情。<br>　　忍交孙武重泉下，不见时人说用兵。
◎卷.65【感弄猴人赐朱绂】罗隐<br>　　十二三年就试期，五湖烟月奈相违。<br>　　何如买取胡孙弄，一笑君王便著绯。
◎卷.66【题磻溪垂钓图】罗隐<br>　　吕望当年展庙谟，直钩钓国更谁如。<br>　　若教生在西湖上，也是须供使宅鱼。
◎卷.67【春风】罗隐<br>　　也知有意吹嘘切，争奈人间善恶分。<br>　　但是秕糠微细物，等闲抬举到青云。
◎卷.68【竹下残雪】罗隐<br>　　墙下浓阴对此君，小山尖险玉为群。<br>　　夜来解冻风虽急，不向寒城减一分。
◎卷.69【杏花】罗隐<br>　　暖气潜催次第春，梅花已谢杏花新。<br>　　半开半落闲园里，何异荣枯世上人。
◎卷.70【镇海军所贡（题不全）】罗隐<br>　　檐前飞雪扇前尘，千里移添上苑春。<br>　　他日丁宁柿林院，莫宣恩泽与闲人。
◎卷.71【席上歌水调】罗隐<br>　　馀声宛宛拂庭梅，通济渠边去又回。<br>　　若使炀皇魂魄在，为君应合过江来。
◎卷.72【题新榜（在浙幕，沈崧得新榜示题其末）】罗隐<br>　　黄土原边狡兔肥，犬如流电马如飞。<br>　　灞陵老将无功业，犹忆当时夜猎归。
◎卷.73【句】罗隐<br>　　夏窗七叶连阴暗。（《游城南记》：杜佑有别墅，<br>　　为城南之最，有树每朵七叶，因以为名，隐诗纪之）<br>　　赖家桥上潏河边。（隐又有城南杂感诗，其题有景星观、<br>　　姚家园、叶家林及此句，今杂感诗亡）<br>　　细看月轮真有意，已知青桂近嫦娥。（《曾公类苑》：<br>　　裴筠娶箫楚公女，便擢进士，隐诗云云）<br>　　一个祢衡容不得，思量黄祖谩英雄。（《吴越备史》：<br>　　隐初见钱镠，惧不见，用遂以所为夏口诗标于卷末云云，<br>　　镠览之大笑，因加殊遇）<br>　　张华谩出如丹语，不及刘侯一纸书。（《鉴戒录》云：<br>　　郑畋女喜隐此诗）<br>　　山雨霏微宿上亭，雨中因想雨淋铃。（上亭驿《天中记》）<br>　　老僧斋罢关门睡，不管波涛四面生。（金山僧院。<br>　　《诗话总龟》）<br>第六百六十六卷
◎卷.1【比红儿诗】罗虬<br>　　姓字看侵尺五天，芳菲占断百花鲜。<br>　　马嵬好笑当时事，虚赚明皇幸蜀川。<br>　　金谷园中花正繁，坠楼从道感深恩。<br>　　齐奴却是来东市，不为红儿死更冤。<br>　　陷却平阳为小怜，周师百万战长川。<br>　　更教乞与红儿貌，举国山川不值钱。<br>　　一曲都缘张丽华，六宫齐唱后庭花。<br>　　若教比并红儿貌，枉破当年国与家。<br>　　乐营门外柳如阴，中有佳人画阁深。<br>　　若是五陵公子见，买时应不啻千金。<br>　　青丝高绾石榴裙，肠断当筵酒半醺。<br>　　置向汉宫图画里，入胡应不数昭君。<br>　　斜凭栏杆醉态新，敛眸微盻不胜春。<br>　　当时若遇东昏主，金叶莲花是此人。<br>　　匼匝千山与万山，碧桃花下景长闲。<br>　　神仙得似红儿貌，应免刘郎忆世间。<br>　　越山重叠越溪斜，西子休怜解浣纱。<br>　　得似红儿今日貌，肯教将去与夫差。<br>　　诏下人间觅好花，月眉云髻选人家。<br>　　红儿若向当时见，系臂先封第一纱。<br>　　锋镝纵横不敢看，泪垂玉箸正汍澜。<br>　　应缘近似红儿貌，始得深宫奉五官。<br>　　金缕浓薰百和香，脸红眉黛入时妆。<br>　　当时便向乔家见，未敢将心在窈娘。<br>　　通宵甲帐散香尘，汉帝精神礼百神。<br>　　若见红儿醉中态，也应休忆李夫人。<br>　　拔得芙蓉出水新，魏家公子信才人。<br>　　若教瞥见红儿貌，不肯留情付洛神。<br>　　芳姿不合并常人，云在遥天玉在尘。<br>　　因事爱思荀奉倩，一生闲坐枉伤神。<br>　　笔底如风思涌泉，赋中休谩说婵娟。<br>　　红儿若在东家住，不得登墙尔许年。<br>　　一抹浓红傍脸斜，妆成不语独攀花。<br>　　当时若是逢韩寿，未必埋踪在贾家。<br>　　树袅西风日半沉，地无人迹转伤心。<br>　　阿娇得似红儿貌，不费长门买赋金。<br>　　五云高捧紫金堂，花下投壶侍玉皇。<br>　　从到世人都不识，也应知有杜兰香。<br>　　戏水源头指旧踪，当时一笑也难逢。<br>　　红儿若为回桃脸，岂比连催举五烽。<br>　　虢国夫人照夜玑，若为求得与红儿。<br>　　醉和香态浓春睡，一树繁花偃绣帏。<br>　　知有持盈玉叶冠，剪云裁月照人寒。<br>　　若使红儿风帽戴，直使瑶池会上看。<br>　　明媚何曾让玉环，破瓜年几百花颜。<br>　　若教貌向南朝见，定却梅妆似等闲。<br>　　世事悠悠未足称，肯将闲事更争能。<br>　　自从命向红儿去，不欲留心在裂缯。<br>　　自隐新从梦里来，岭云微步下阳台。<br>　　含情一向春风笑，羞杀凡花尽不开。<br>　　舍却青娥换玉鞍，古来公子苦无端。<br>　　莫言一匹追风马，天骥牵来也不看。<br>　　槛外花低瑞露浓，梦魂惊觉晕春容。<br>　　凭君细看红儿貌，最称严妆待晓钟。<br>　　薄罗轻剪越溪纹，鸦翅低垂两鬓分。<br>　　料得相如偷见面，不应琴里挑文君。<br>　　南国东邻各一时，后来惟有杜红儿。<br>　　若教楚国宫人见，羞把腰身并柳枝。<br>　　照耀金钗簇腻鬟，见时直向画屏间。<br>　　黄姑阿母能判剖，十斛明珠也是闲。<br>　　轻小休夸似燕身，生来占断紫宫春。<br>　　汉皇若遇红儿貌，掌上无因著别人。<br>　　鹦鹉娥如裛露红，镜前眉样自深宫。<br>　　稍教得似红儿貌，不嫁南朝沈侍中。<br>　　拟将心地学安禅，争奈红儿笑靥圆。<br>　　何物把来堪比并，野塘初绽一枝莲。<br>　　浸草漂花绕槛香，最怜穿度乐营墙。<br>　　殷勤留滞缘何事，曾照红儿一面妆。<br>　　雕阴旧俗骋婵娟，有个红儿赛洛川。<br>　　常笑世人语虚诞，今朝自见火中莲。<br>　　渡口诸侬乐未休，竟陵西望路悠悠。<br>　　石城有个红儿貌，两桨无因迎莫愁。<br>　　谁向深山识大仙，劝人山上引春泉。<br>　　定知不及红儿貌，枉却工夫溉玉田。<br>　　倾国倾城总绝伦，红儿花下认真身。<br>　　十年东北看燕赵，眼冷何曾见一人。<br>　　今时自是不谙知，前代由来岂见遗。<br>　　一笑阳城人便惑，何堪教见杜红儿。<br>　　京口喧喧百万人，竞传河鼓谢星津。<br>　　柰花似雪簪云髻，今日夭容是后身。<br>　　青史书时未是真，可能纤手却强秦。<br>　　再三为谢齐皇后，要解连环别与人。<br>　　绣帐鸳鸯对刺纹，博山微暖麝微曛。<br>　　诗成若有红儿貌，悔道当时月坠云。<br>　　薄粉轻朱取次施，大都端正亦相宜。<br>　　只如花下红儿态，不藉城中半额眉。<br>　　妆成浑欲认前朝，金凤双钗逐步摇。<br>　　未必慕容宫里伴，舞风歌月胜纤腰。<br>　　琥珀钗成恩正深，玉儿妖惑荡君心。<br>　　莫教回首看妆面，始觉曾虚掷万金。<br>　　自有闲花一面春，脸檀眉黛一时新。<br>　　殷勤为报梁家妇，休把啼妆赚后人。<br>　　轻梳小髻号慵来，巧中君心不用媒。<br>　　可得红儿抛醉眼，汉皇恩泽一时回。<br>　　千里长江旦暮潮，吴都风俗尚纤腰。<br>　　周郎若见红儿貌，料得无心念小乔。<br>　　月落潜奔暗解携，本心谁道独单栖。<br>　　还缘交甫非良偶，不肯终身作羿妻。<br>　　汉皇曾识许飞琼，写向人间作画屏。<br>　　昨日红儿花下见，大都相似更娉婷。<br>　　魏帝休夸薛夜来，雾绡云縠称身裁。<br>　　红儿秀发君知否，倚槛繁花带露开。<br>　　晓月雕梁燕语频，见花难可比他人。<br>　　年年媚景归何处，长作红儿面上春。<br>　　逗玉溅盆冬殿开，邀恩先赐夜明苔。<br>　　红儿若是三千数，多少芳心似死灰。<br>　　画帘垂地紫金床，暗引羊车驻七香。<br>　　若见红儿此中住，不劳盐筱洒宫廊。<br>　　苏小空匀一面妆，便留名字在钱塘。<br>　　藏鸦门外诸年少，不识红儿未是狂。<br>　　一首长歌万恨来，惹愁漂泊水难回。<br>　　崔徽有底多头面，费得微之尔许才。<br>　　昔年黄阁识奇章，爱说真珠似窈娘。<br>　　若见红儿深夜态，便应休说绣衣裳。<br>　　凤折莺离恨转深，此身难负百年心。<br>　　红儿若向隋朝见，破镜无因更重寻。<br>　　行绾秾云立暗轩，我来犹爱不成冤。<br>　　当时若见红儿貌，未必邢相有此言。<br>　　总似红儿媚态新，莫论千度笑争春。<br>　　任伊孙武心如铁，不办军前杀此人。<br>　　暖塘争赴荡舟期，行唱菱歌著艳词。<br>　　为问东山谢丞相，可能诸妓胜红儿。<br>　　吴兴皇后欲辞家，泽国重台展曙华。<br>　　今日红儿貌倾国，恐须真宰别开花。<br>　　陌上行人歌黍离，三千门客欲何之。<br>　　若教粗及红儿貌，争取楼前斩爱姬。<br>　　休话如皋一笑时，金髇中臆锦离披。<br>　　陋容枉把雕弓射，射尽春禽未展眉。<br>　　长恨西风送早秋，低眉深恨嫁牵牛。<br>　　若同人世长相对，争作夫妻得到头。<br>　　谢娘休漫逞风姿，未必娉婷胜柳枝。<br>　　闻道只因嘲落絮，何曾得似杜红儿。<br>　　总传桃叶渡江时，只为王家一首诗。<br>　　今日红儿自堪赋，不须重唱旧来词。<br>　　巫山洛浦本无情，总为佳人便得名。<br>　　今日雕阴有神艳，后来公子莫相轻。<br>　　几抛云髻恨金墉，泪洗花颜百战中。<br>　　应有红儿些子貌，却言皇后长深宫。<br>　　倚槛还应有所思，半开东阁见娇姿。<br>　　可中得似红儿貌，若遇韩朋好杀伊。<br>　　晓向妆台与画眉，镜中长欲助娇姿。<br>　　若教得似红儿貌，走马章台任道迟。<br>　　练得霜华助翠钿，相期朝谒玉皇前。<br>　　依稀有似红儿貌，方得吹箫引上天。<br>　　重门深掩几枝花，未胜红儿莫大夸。<br>　　王相不能探物理，可能虚上短辕车。<br>　　前代休怜事可奇，后来还出有光辉。<br>　　争知昼卧纱窗里，不见神人覆玉衣。<br>　　化羽尝闻赴九天，只疑尘世是虚传。<br>　　自从一见红儿貌，始信人间有谪仙。<br>　　从道长陵小市东，巧将花貌占春风。<br>　　红儿若是同时见，未必伊先入紫宫。<br>　　人间难免是深情，命断红儿向此生。<br>　　不似前时李丞相，枉抛才力为莺莺。<br>　　凤舞香飘绣幕风，暖穿驰道百花中。<br>　　还缘有似红儿貌，始道迎将入汉宫。<br>　　休道将军出世才，尽驱诸妓下歌台。<br>　　都缘没个红儿貌，致使轻教后阁开。<br>　　冯媛须知住汉宫，将身只是解当熊。<br>　　不闻有貌倾人国，争得今朝更似红。<br>　　能将一笑使人迷，花艳何须上大堤。<br>　　疏属便同巫峡路，洛川真是武陵溪。<br>　　辞辇当时意可知，宠深还恐宠先衰。<br>　　若教得似红儿貌，占却君恩自不疑。<br>　　三吴时俗重风光，未见红儿一面妆。<br>　　好写妖娆与教看，便应休更话真娘。<br>　　波平楚泽浸星辰，台上君王宴早春。<br>　　毕竟章华会中客，冠缨虚绝为何人。<br>　　红儿不向汉宫生，便使双成谩得名。<br>　　疑是麻姑恼尘世，暂教微步下层城。<br>　　天碧轻纱只六铢，宛如含露透肌肤。<br>　　便教汉曲争明媚，应没心情更弄珠。<br>　　共嗟含恨向衡阳，方寸花笺寄沈郎。<br>　　不似红儿些子貌，当时争得少年狂。<br>　　浅色桃花亚短墙，不因风送也闻香。<br>　　凝情尽日君知否，还似红儿淡薄妆。<br>　　火色樱桃摘得初，仙宫只有世间无。<br>　　凝情尽日君知否，真似红儿口上朱。<br>　　宿雨初晴春日长，入帘花气静难忘。<br>　　凝情尽日君知否，真似红儿舞袖香。<br>　　初月纤纤映碧池，池波不动独看时。<br>　　凝情尽日君知否，真似红儿罢舞眉。<br>　　浓艳浓香雪压枝，袅烟和露晓风吹。<br>　　红儿被掩妆成后，含笑无人独立时。<br>　　楼上娇歌袅夜霜，近来休数踏歌娘。<br>　　红儿谩唱伊州遍，认取轻敲玉韵长。<br>　　金粟妆成扼臂环，舞腰轻薄瑞云间。<br>　　红儿生在开元末，羞杀新丰谢阿蛮。<br>　　君看红儿学醉妆，夸裁宫襭砑裙长。<br>　　谁能更把闲心力，比并当时武媚娘。<br>　　栀子同心裛露垂，折来深恐没人知。<br>　　花前醉客频相问，不赠红儿赠阿谁。<br>　　云间翡翠一双飞，水上鸳鸯不暂离。<br>　　写向人间百般态，与君题作比红诗。<br>　　旧恨长怀不语中，几回偷泣向春风。<br>　　还缘不及红儿貌，却得生教入楚宫。<br>　　一舸春深指鄂君，好风从度水成纹。<br>　　越人若见红儿貌，绣被应羞彻夜薰。<br>　　花落尘中玉堕泥，香魂应上窈娘堤。<br>　　欲知此恨无穷处，长倩城乌夜夜啼。
◎卷.2【句】罗虬<br>　　窗前远岫悬生碧，帘外残霞挂熟红。（见《语林》）<br>第六百六十七卷
◎卷.1【星精亭】郑损<br>　　星沈万古痕，孤绝势无邻。地窄少留竹，空多剩占云。<br>　　钓篷和雨看，樵斧带霜闻。莫惜寻常到，清风不负人。
◎卷.2【钓阁】郑损<br>　　小阁惬幽寻，周遭万竹森。谁知一沼内，亦有五湖心。<br>　　钓直鱼应笑，身闲乐自深。晚来春醉熟，香饵任浮沈。
◎卷.3【玉声亭】郑损<br>　　世间泉石本无价，那更天然落景中。汉佩琮琤寒溜雨，<br>　　秦箫缥缈夜敲风。一方清气群阴伏，半局闲棋万虑空。<br>　　借问主人能住久，后来好事有谁同。
◎卷.4【艺堂】郑损<br>　　堂开冻石千年翠，艺讲秋胶百步威。揖让未能忘典礼，<br>　　英雄孰不惯戎衣。风波险似金机骇，日月忙如雪羽飞。<br>　　莫怪尊前频浩叹，男儿志愿与时违。
◎卷.5【星精石】郑损<br>　　突险呀空龙虎蹲，由来英气蓄寒根。苍苔点染云生靥，<br>　　老雨淋漓铁渍痕。松韵远趋疑认祖，山阴轻覆似怜孙。<br>　　孤岩恰恰容幽构，可爱江南释子园。
◎卷.6【泛香亭】郑损<br>　　流杯处处称佳致，何似斯亭出自然。山溜穿云来几里，<br>　　石盘和藓凿何年。声交鸣玉歌沈板，色幌寒金酒满船。<br>　　莫怪坐中难得醉，醒人心骨有潺湲。
◎卷.7【巴州寒食晚眺】张祎<br>　　东望青天周与秦，杏花榆叶故园春。<br>　　野寺一倾寒食酒，晚来风景重愁人。
◎卷.8【题击瓯楼】张祎<br>　　驻旌元帅遗风在，击缶高人逸兴酣。<br>　　水转巴文清溜急，山连蒙岫翠光涵。
◎卷.9【题司空图壁】卢携<br>　　姓氏司空贵，官班御史卑。老夫如且在，不用叹屯奇。
◎卷.10【愁诗】李廷璧<br>　　到来难遣去难留，著骨黏心万事休。潘岳愁丝生鬓里，<br>　　婕妤悲色上眉头。长途诗尽空骑马，远雁声初独倚楼。<br>　　更有相思不相见，酒醒灯背月如钩。
◎卷.11【题菖蒲废观】许三畏<br>　　本是安期烧药处，今来改作坐禅宫。数僧梵响满楼月，<br>　　深谷猿声半夜风。金简事移松阁迥，彩云影散阆山空。<br>　　我来不见修真客，却得真如问远公。
◎卷.12【致孙状元诉醵罚钱】卢嗣业<br>　　未识都知面，频输复分钱。苦心事笔砚，得志助花钿。<br>　　徒步求秋赋，持杯给暮饘。力微多谢病，非不奉同年。
◎卷.13【红蔷薇】牛峤<br>　　晓啼珠露浑无力，绣簇罗襦不著行。<br>　　若缀寿阳公主额，六宫争肯学梅妆。
◎卷.14【杨柳枝五首】牛峤<br>　　解冻风来末上青，解垂罗袖拜卿卿。<br>　　无端袅娜临官路，舞送行人过一生。<br>　　吴王宫里色偏深，一簇纤条万缕金。<br>　　不愤钱塘苏小小，引郎松下结同心。<br>　　桥北桥南千万条，恨伊张绪不相饶。<br>　　金羁白马临风望，认得羊家静婉腰。<br>　　狂雪随风扑马飞，惹烟无力被春欺。<br>　　莫交移入灵和殿，宫女三千又妒伊。<br>　　袅翠笼烟拂暖波，舞裙新染麴尘罗。<br>　　章华台畔隋堤上，傍得春风尔许多。
◎卷.15【及第后宿平康里诗】郑合<br>　　春来无处不闲行，楚润相看别有情。<br>　　好是五更残酒醒，时时闻唤状头声。
◎卷.16【贺裴廷裕蜀中登第诗】李搏<br>　　铜梁千里曙云开，仙箓新从紫府来。天上已张新羽翼，<br>　　世间无复旧尘埃。嘉祯果中君平卜，贺喜须斟卓氏杯。<br>　　应笑戎藩刀笔吏，至今泥滓曝鱼鳃。
◎卷.17【复谑廷裕】李搏<br>　　曾随风水化凡鳞，安上门前一字新。<br>　　闻道蜀江风景好，不知何似杏园春。
◎卷.18【吊贾岛】李克恭<br>　　一一玄微缥缈成，尽吟方便爽神情。宣宗谪去为闲事，<br>　　韩愈知来已振名。海底也应搜得净，月轮常被玩教倾。<br>　　如何未隔四十载，不遇论量向此生。
◎卷.19【君山】程贺<br>　　曾游方外见麻姑，说道君山此本无。<br>　　云是昆仑山顶石，海风吹落洞庭湖。
◎卷.20【东归诗】卢尚卿<br>　　九重丹诏下尘埃，深锁文闱罢选才。桂树放教遮月长，<br>　　杏园终待隔年开。自从玉帐论兵后，不许金门谏猎来。<br>　　今日灞陵桥上过，路人应笑腊前回。
◎卷.21【题玉芝双奉院】顾在镕<br>　　入门如洞府，花木与时稀。夜坐山当户，秋吟叶满衣。<br>　　犬随童子出，鸟避俗人飞。至药应将熟，年年火气微。
◎卷.22【宿麻平驿】顾在镕<br>　　及到怡情处，暂忘登陟劳。青山看不厌，明月坐来高。<br>　　犬为孤村吠，猿因冷木号。微吟还独酌，多兴忆同袍。
◎卷.23【题光福上方塔】顾在镕<br>　　苍岛孤生白浪中，倚天高塔势翻空。烟凝远岫列寒翠，<br>　　霜染疏林堕碎红。汀沼或栖彭泽雁，楼台深贮洞庭风。<br>　　六时金磬落何处，偏傍芦苇惊钓翁。
◎卷.24【枯木诗辞召命作】翁洮<br>　　枯木傍溪崖，由来岁月赊。有根盘水石，无叶接烟霞。<br>　　二月苔为色，三冬雪作花。不因星使至，谁识是灵槎。
◎卷.25【赠进士王雄】翁洮<br>　　河清海晏少波涛，几载垂钩不得鳌。空向人间修谏草，<br>　　又来江上咏离骚。笳吹古堞边声远，岳倚晴空楚色高。<br>　　何事明廷有徐庶，总教三径卧蓬蒿。
◎卷.26【渔者】翁洮<br>　　一叶飘然任浪吹，雨蓑烟笠肯忘机。只贪浊水张罗众，<br>　　却笑清流把钓稀。苇岸夜依明月宿，柴门晴棹白云归。<br>　　到头得丧终须达，谁道渔樵有是非。
◎卷.27【上子男寿昌宰】翁洮<br>　　陶公为政卓潘齐，入县看花柳满堤。百里江山聊展骥，<br>　　九皋云月怪驱鸡。高楼野色迎襟袖，比屋歌声远鼓鼙。<br>　　只恐攀辕留不住，明时霄汉有丹梯。
◎卷.28【赠方干先生】翁洮<br>　　由来箕踞任天真，别有诗名出世尘。不爱春宫分桂树，<br>　　欲教天子枉蒲轮。城头鼙鼓三声晓，岛外湖山一簇春。<br>　　独向若耶溪上住，谁知不是钓鳌人。
◎卷.29【赠进士李德新接海棠梨】翁洮<br>　　蜀人犹说种难成，何事江东见接生。席上若微桃李伴，<br>　　花中堪作牡丹兄。高轩日午争浓艳，小径风移旋落英。<br>　　一种呈妍今得地，剑峰梨岭谩纵横。
◎卷.30【春日题航头桥】翁洮<br>　　故园桥上绝埃尘，此日凭栏兴自新。云影晚将仙掌曙，<br>　　水光迷得武陵春。薜萝烟里高低路，杨柳风前去住人。<br>　　莫怪马卿题姓字，终朝云雨化龙津。
◎卷.31【和方干题李频庄】翁洮<br>　　高情度日非无事，自是高情不觉喧。海气暗蒸莲叶沼，<br>　　山光晴逗苇花村。吟时胜概题诗板，静处繁华付酒尊。<br>　　闲伴白云收桂子，每寻流水劚桐孙。犹凭律吕传心曲，<br>　　岂虑星霜到鬓根。多少清风归此地，十年虚打五侯门。
◎卷.32【苇丛】翁洮<br>　　得地自成丛，那因种植功。有花皆吐雪，无韵不含风。<br>　　倒影翘沙鸟，幽根立水虫。萧萧寒雨夜，江汉思无穷。
◎卷.33【春】翁洮<br>　　漠漠烟花处处通，游人南北思无穷。林间鸟奏笙簧月，<br>　　野外花含锦绣风。鸑抱云霞朝凤阙，鱼翻波浪化龙宫。<br>　　此时谁羡神仙客，车马悠扬九陌中。
◎卷.34【夏】翁洮<br>　　触目皆因长养功，浮生何处问穷通。柳长北阙丝千缕，<br>　　云簇南山火万笼。大野烟尘飘赫日，高楼帘幕逗薰风。<br>　　身心已在喧阗处，惟羡沧浪把钓翁。
◎卷.35【秋】翁洮<br>　　宋玉高吟思万重，澄澄寰宇振金风。云闲日月浮虚白，<br>　　木落山川叠碎红。寥泬雁多宫漏永，河渠烟敛塞天空。<br>　　侯门处处槐花□，献赋何时遇至公。
◎卷.36【冬】翁洮<br>　　寂寂栖心向杳冥，苦吟寒律句偏清。云凝止水鱼龙蛰，<br>　　雪点遥峰草木荣。迥夜炉翻埃烬色，天河冰辗辘轳声。<br>　　归飞未得东风力，魂断三山九万程。
◎卷.37【过洞庭】李屿<br>　　浩渺注横流，千潭合万湫。半洪侵楚翼，一汊属吴头。<br>　　动轴当新霁，漫空正仲秋。势翻荆口迮，声拥岳阳浮。<br>　　远脉滋衡岳，微凉散橘洲。星辰连影动，岚翠逐隅收。<br>　　渐落分行雁，旋添趁伴舟。升腾人莫测，安稳路何忧。<br>　　气与尘中别，言堪象外搜。此身如粗了，来把一竿休。
◎卷.38【严塘经乱书事】郑启<br>　　尘生宫阙雾濛濛，万骑龙飞幸蜀中。在野傅岩君不梦，<br>　　乘轩卫懿鹤何功。虽知四海同盟久，未合中原武备空。<br>　　星落夜原妖气满，汉家麟阁待英雄。<br>　　梁园皓色月如珪，清景伤时一惨凄。未见山前归牧马，<br>　　犹闻江上带征鞞。鲲为鱼队潜鳞困，鹤处鸡群病翅低。<br>　　正是四郊多垒日，波涛早晚静鲸鲵。
◎卷.39【邓表山】郑启<br>　　白日三清此上时，观开山下彩云飞。仙坛丹灶灵犹在，<br>　　鹤驾清朝去不归。晋末几迁陵谷改，尘中空换子孙非。<br>　　松花落尽无消息，半夜疏钟彻翠微。
◎卷.40【记知闻近过关试】韩仪<br>　　短行轴了付三铨，休把新衔恼必先。<br>　　今日便称前进士，好留春色与明年。
◎卷.41【郊居】温宪<br>　　村前村后树，寓赏有馀情。青麦路初断，紫花田未耕。<br>　　雉声闻不到，山势望犹横。寂寞春风里，吟酣信马行。
◎卷.42【杏花】温宪<br>　　团雪上晴梢，红明映碧寥。店香风起夜，村白雨休朝。<br>　　静落犹和蒂，繁开正蔽条。澹然闲赏久，无以破妖娆。
◎卷.43【春鸠】温宪<br>　　村南微雨新，平绿净无尘。散睡桑条暖，闲鸣屋脊春。<br>　　远闻和晓梦，相应在诸邻。行乐花时节，追飞见亦频。
◎卷.44【题崇庆寺壁】温宪<br>　　十口沟隍待一身，半年千里绝音尘。<br>　　鬓毛如雪心如死，犹作长安下第人。
◎卷.45【报颜标】姚岩杰<br>　　为报颜公识我么，我心唯只与天和。眼前俗物关情少，<br>　　醉后青山入意多。田子莫嫌弹铗恨，宁生休唱饭牛歌。<br>　　圣朝若为苍生计，也合公车到薜萝。<br>第六百六十八卷
◎卷.1【途中除夜】高蟾<br>　　南北浮萍迹，年华又暗催。残灯和腊尽，晓角带春来。<br>　　鬓欲渐侵雪，心仍未肯灰。金门旧知己，谁为脱尘埃。
◎卷.2【长门怨】高蟾<br>　　天上何劳万古春，君前谁是百年人。魂销尚愧金炉烬，<br>　　思起犹惭玉辇尘。烟翠薄情攀不得，星茫浮艳采无因。<br>　　可怜明镜来相向，何似恩光朝夕新。
◎卷.3【秋日寄华阳山人】高蟾<br>　　云木送秋何草草，风波凝冷太星星。银鞍公子魂俱断，<br>　　玉弩将军涕自零。茅洞白龙和雨看，荆溪黄鹄带霜听。<br>　　人间不见清凉事，犹向溪翁乞画屏。
◎卷.4【感事】高蟾<br>　　浊河从北下，清洛向东流。清浊皆如此，何人不白头。
◎卷.5【楚思】高蟾<br>　　叠浪与云急，翠兰和意香。风流化为雨，日暮下巫阳。
◎卷.6【雪中】高蟾<br>　　金阁倚云开，朱轩犯雪来。三冬辛苦样，天意似难栽。
◎卷.7【道中有感】高蟾<br>　　一醉六十日，一裘三十年。年华经几日，日日掉征鞭。
◎卷.8【宋汴道中】高蟾<br>　　平野有千里，居人无一家。甲兵年正少，日久戍天涯。
◎卷.9【秋思】高蟾<br>　　天地太萧索，山川何渺茫。不堪星斗柄，犹把岁寒量。
◎卷.10【即事】高蟾<br>　　三年离水石，一旦隐樵渔。为问青云上，何人识卷舒。
◎卷.11【渔家】高蟾<br>　　野水千年在，闲花一夕空。近来浮世狭，何似钓船中。
◎卷.12【关中】高蟾<br>　　风雨去愁晚，关河归思凉。西游无紫气，一夕九回肠。
◎卷.13【归思】高蟾<br>　　紫府归期断，芳洲别思迢。黄金作人世，只被岁寒消。
◎卷.14【下第出春明门】高蟾<br>　　曾和秋雨驱愁入，却向春风领恨回。<br>　　深谢灞陵堤畔柳，与人头上拂尘埃。
◎卷.15【华清宫】高蟾<br>　　何事金舆不再游，翠鬟丹脸岂胜愁。<br>　　重门深锁禁钟后，月满骊山宫树秋。
◎卷.16【秋日北固晚望二首】高蟾<br>　　风含远思翛翛晚，日照高情的的秋。<br>　　何事满江惆怅水，年年无语向东流。<br>　　泽国路岐当面苦，江城砧杵入心寒。<br>　　不知白发谁医得，为问无情岁月看。
◎卷.17【送张道士】高蟾<br>　　因将岁月离三岛，闲贮风烟在一壶。<br>　　为问金乌头白后，人间流水却回无。
◎卷.18【吴门春雨】高蟾<br>　　吴甸落花春漫漫，吴宫芳树晚沈沈。<br>　　王孙不耐如丝雨，罥断春风一寸心。
◎卷.19【旅夕】高蟾<br>　　风散古陂惊宿雁，月临荒戍起啼鸦。<br>　　不堪吟断无人见，时复寒灯落一花。
◎卷.20【瓜洲夜泊】高蟾<br>　　偶为芳草无情客，况是青山有事身。<br>　　一夕瓜洲渡头宿，天风吹尽广陵尘。
◎卷.21【金陵晚望】高蟾<br>　　曾伴浮云归晚翠，犹陪落日泛秋声。<br>　　世间无限丹青手，一片伤心画不成。
◎卷.22【晚思】高蟾<br>　　虞泉冬恨由来短，杨叶春期分外长。<br>　　惆怅浮生不知处，明朝依旧出沧浪。
◎卷.23【长信宫二首（后首一作长门怨）】高蟾<br>　　天上梦魂何杳杳，日宫消息太沈沈。<br>　　君恩不似黄金井，一处团圆万丈深。<br>　　天上凤凰休寄梦，人间鹦鹉旧堪悲。<br>　　平生心绪无人识，一只金梭万丈丝。
◎卷.24【长安旅怀】高蟾<br>　　马嘶九陌年年苦，人语千门日日新。<br>　　唯有终南寂无事，寒光不入帝乡尘。
◎卷.25【春】高蟾<br>　　天柱几条支白日，天门几扇锁明时。<br>　　阳春发处无根蒂，凭仗东风分外吹。<br>　　明月断魂清霭霭，平芜归思绿迢迢。<br>　　人生莫遣头如雪，纵得春风亦不消。
◎卷.26【秋】高蟾<br>　　阳羡溪声冷骇人，洞庭山翠晚凝神。<br>　　天将金玉为风露，曾为高秋几度贫。
◎卷.27【灞陵亭】高蟾<br>　　一条归梦朱弦直，一片离心白羽轻。<br>　　明日灞陵新霁后，马头烟树绿相迎。
◎卷.28【偶作二首】高蟾<br>　　丁当玉佩三更雨，平帖金闺一觉云。<br>　　明日薄情何处去，风流春水不知君。<br>　　霞衣重叠红蝉暖，云髻葱笼紫凤寒。<br>　　天上少年分散后，一条烟水若为看。
◎卷.29【永夕】高蟾<br>　　云鸿宿处江村冷，独狖啼时海国阴。<br>　　不会残灯无一事，觉来犹有向隅心。
◎卷.30【落花】高蟾<br>　　一叶落时空下泪，三春归尽复何情。<br>　　无人共得东风语，半日尊前计不成。
◎卷.31【下第后上永崇高侍郎】高蟾<br>　　天上碧桃和露种，日边红杏倚云栽。<br>　　芙蓉生在秋江上，不向东风怨未开。
◎卷.32【句】高蟾<br>　　君恩秋后叶，日日向人疏。（《宫词》）<br>第六百六十九卷
◎卷.1【城南偶题】章碣<br>　　谁家朱阁道边开，竹拂栏干满壁苔。野水不知何处去，<br>　　游人却是等闲来。南山气耸分红树，北阙风高隔紫苔。<br>　　可惜登临好光景，五门须听鼓声回。
◎卷.2【赠边将】章碣<br>　　千千铁骑拥尘红，去去平吞万里空。宛转龙蟠金剑雪，<br>　　连钱豹躩绣旗风。行收部落归天阙，旋进封疆入帝聪。<br>　　只有河源与辽海，如今全属指麾中。
◎卷.3【桃源】章碣<br>　　绝壁相欹是洞门，昔人从此入仙源。数株花下逢珠翠，<br>　　半曲歌中老子孙。别后自疑园吏梦，归来谁信钓翁言。<br>　　山前空有无情水，犹绕当时碧树村。
◎卷.4【曲江】章碣<br>　　日照香尘逐马蹄，风吹浪溅几回堤。无穷罗绮填花径，<br>　　大半笙歌占麦畦。落絮却笼他树白，娇莺更学别禽啼。<br>　　只缘频燕蓬洲客，引得游人去似迷。
◎卷.5【送韦岫郎中典泗州（一作癸丑岁毗陵会中贻同老）】章碣<br>　　玉皇恩诏别星班，去压徐方分野间。有鸟尽巢垂汴柳，<br>　　无楼不到隔淮山。旌旗渐向行时拥，案牍应从到日闲。<br>　　想忆朝天独吟坐，旋飞新作过秦关。
◎卷.6【赠婺州苏员外】章碣<br>　　帝念琼枝欲并芳，星分婺女寄仙郎。鸾从阙下虽辞侣，<br>　　雁到江都却续行。烟月一时搜古句，山川两地植甘棠。<br>　　即看龙虎西归去，便佐羲轩活万方。
◎卷.7【寄友人】章碣<br>　　谢家山水属君家，曾共持钩掷岁华。竹里竹鸡眠藓石，<br>　　溪头鸂鶒踏金沙。登楼夜坐三层月，接果春看五色花。<br>　　昨日西风动归思，满船凉叶在天涯。
◎卷.8【雨】章碣<br>　　低着烟花漠漠轻，正堪吟坐掩柴扃。乱沾细网垂穷巷，<br>　　斜送阴云入古厅。锁却暮愁终不散，添成春醉转难醒。<br>　　霁来还有风流事，重染南山一遍青。
◎卷.9【观锡宴】章碣<br>　　倾朝朱紫正骈阗，红杏青莎映广筵。不道楼台无锦绣，<br>　　只愁尘土扑神仙。鱼衔嫩草浮池面，蝶趁飞花到酒边。<br>　　日暮骅骝相拥去，几人沉醉失金鞭。
◎卷.10【城东即事】章碣<br>　　闲寻香陌凤城东，时暂开襟向远风。玉笛一声芳草外，<br>　　锦鸳双起碧流中。苑边花竹浓如绣，渭北山川淡似空。<br>　　回首汉宫烟霭里，天河金阁未央宫。
◎卷.11【夏日湖上即事寄晋陵萧明府】章碣<br>　　亭午羲和驻火轮，开门嘉树庇湖濆。行来宾客奇茶味，<br>　　睡起儿童带簟纹。屋小有时投树影，舟轻不觉入鸥群。<br>　　陶家岂是无诗酒，公退堪惊日已曛。
◎卷.12【对月】章碣<br>　　残霞卷尽出东溟，万古难消一片冰。公子踏开香径藓，<br>　　美人吹灭画堂灯。琼轮正辗丹霄去，银箭休催皓露凝。<br>　　别有洞天三十六，水晶台殿冷层层。
◎卷.13【浙西送杜晦侍御入关】章碣<br>　　紫诏征贤发帝聪，绣衣行处扑香风。鹗归秦树幽禽散，<br>　　星出吴天列舍空。捧日思驰仙掌外，朝宗势动海门中。<br>　　鞭鞘所拂三千里，多少诸侯合避骢。
◎卷.14【寄江东道友】章碣<br>　　野亭歌罢指西秦，避俗争名兴各新。碧带黄麻呈缥缈，<br>　　短竿长线弄因循。夜潮分三卷江月，晓骑齐驱九陌尘。<br>　　可惜人间好声势，片帆羸马不相亲。
◎卷.15【下第有怀】章碣<br>　　故乡朝夕有人还，欲作家书下笔难。灭烛何曾妨夜坐，<br>　　倾壶不独为春寒。迁来莺语虽堪听，落了杨花也怕看。<br>　　但使他年遇公道，月轮长在桂珊珊。
◎卷.16【春日经湖上友人别业】章碣<br>　　何处狂歌破积愁，携觞共下木兰舟。绿泉溅石银屏湿，<br>　　黄鸟逢人玉笛休。天借烟霞装岛屿，春铺锦绣作汀洲。<br>　　一年一电逡巡事，不合花前不醉游。
◎卷.17【长安春日】章碣<br>　　春日皇家瑞景迟，东风无力雨微微。六宫罗绮同时泊，<br>　　九陌烟花一样飞。暖著柳丝金蕊重，冷开山翠雪棱稀。<br>　　输他得路蓬洲客，红绿山头烂醉归。
◎卷.18【陪浙西王侍郎夜宴】章碣<br>　　深锁雷门宴上才，旋看歌舞旋传杯。黄金鸂鶒当筵睡，<br>　　红锦蔷薇映烛开。稽岭好风吹玉佩，镜湖残月照楼台。<br>　　小儒末座频倾耳，只怕城头画角催。
◎卷.19【春别】章碣<br>　　掷下离觞指乱山，趋程不待凤笙残。花边马嚼金衔去，<br>　　楼上人垂玉箸看。柳陌虽然风袅袅，葱河犹自雪漫漫。<br>　　殷勤莫厌貂裘重，恐犯三边五月寒。
◎卷.20【送谢进士还闽】章碣<br>　　百越风烟接巨鳌，还乡心壮不知劳。雷霆入地建溪险，<br>　　星斗逼人梨岭高。却拥木绵吟丽句，便攀龙眼醉香醪。<br>　　名场声利喧喧在，莫向林泉改鬓毛。
◎卷.21【焚书坑】章碣<br>　　竹帛烟销帝业虚，关河空锁祖龙居。<br>　　坑灰未冷山东乱，刘项元来不读书。
◎卷.22【东都望幸】章碣<br>　　懒修珠翠上高台，眉月连娟恨不开。<br>　　纵使东巡也无益，君王自领美人来。
◎卷.23【旅舍早起】章碣<br>　　迹暗心多感，神疲梦不游。惊舟同厌夜，独树对悲秋。<br>　　晚角和人战，残星入汉流。门前早行子，敲镫唱离忧。
◎卷.24【癸卯岁毗陵登高会中贻同志】章碣<br>　　流落常嗟胜会稀，故人相遇菊花时。凤笙龙笛数巡酒，<br>　　红树碧山无限诗。尘土十分归举子，乾坤大半属偷儿。<br>　　长杨羽猎须留本，开济重为阙下期。
◎卷.25【上元夜建元寺观灯呈智通上人】章碣<br>　　建元看别上元灯，处处回廊斗火层。珠玉乱抛高殿佛，<br>　　绮罗深拜远山僧。临风走笔思呈惠，到晓行禅合伴能。<br>　　无限喧阗留不得，月华西下露华凝。
◎卷.26【变体诗（蔡宽夫《诗话》：碣诗平侧各一韵，自号变体）】章碣<br>　　东南路尽吴江畔，正是穷愁暮雨天。鸥鹭不嫌斜两岸，<br>　　波涛欺得逆风船。偶逢岛寺停帆看，深羡渔翁下钓眠。<br>　　今古若论英达算，鸱夷高兴固无边。<br>第六百七十卷
◎卷.1【长安书怀】秦韬玉<br>　　凉风吹雨滴寒更，乡思欺人拨不平。长有归心悬马首，<br>　　可堪无寐枕蛩声。岚收楚岫和空碧，秋染湘江到底清。<br>　　早晚身闲著蓑去，橘香深处钓船横。
◎卷.2【桧树】秦韬玉<br>　　翠云交干瘦轮囷，啸雨吟风几百春。深盖屈盘青麈尾，<br>　　老皮张展黑龙鳞。唯堆寒色资琴兴，不放秋声染俗尘。<br>　　岁月如波事如梦，竟留苍翠待何人。
◎卷.3【读五侯传】秦韬玉<br>　　汉亡金镜道将衰，便有奸臣竞佐时。专国只夸兄弟贵，<br>　　举家谁念子孙危。后宫得宠人争附，前殿陈诚帝不疑。<br>　　朱紫盈门自称贵，可嗟区宇尽疮痍。
◎卷.4【春雪】秦韬玉<br>　　云重寒空思寂寥，玉尘如糁满春朝。片才著地轻轻陷，<br>　　力不禁风旋旋销。惹砌任他香粉妒，萦丛自学小梅娇。<br>　　谁家醉卷珠帘看，弦管堂深暖易调。
◎卷.5【贫女】秦韬玉<br>　　蓬门未识绮罗香，拟托良媒益自伤。谁爱风流高格调，<br>　　共怜时世俭梳妆。敢将十指夸偏巧，不把双眉斗画长。<br>　　苦恨年年压金线，为他人作嫁衣裳。
◎卷.6【题竹】秦韬玉<br>　　削玉森森幽思清，院家高兴尚分明。卷帘阴薄漏山色，<br>　　欹枕韵寒宜雨声。斜对酒缸偏觉好，静笼棋局最多情。<br>　　却惊九陌轮蹄外，独有溪烟数十茎。
◎卷.7【鹦鹉】秦韬玉<br>　　每闻别雁竞悲鸣，却叹金笼寄此生。早是翠襟争爱惜，<br>　　可堪丹觜强分明。云漫陇树魂应断，歌接秦楼梦不成。<br>　　幸自祢衡人未识，赚他作赋被时轻。
◎卷.8【寄李处士】秦韬玉<br>　　吕望甘罗道已彰，只凭时数为门张。世途必竟皆应定，<br>　　人事都来不在忙。要路强干情本薄，旧山归去意偏长。<br>　　因君指似封侯骨，渐拟回头别醉乡。
◎卷.9【对花】秦韬玉<br>　　长与韶光暗有期，可怜蜂蝶却先知。谁家促席临低树，<br>　　何处横钗戴小枝。丽日多情疑曲照，和风得路合偏吹。<br>　　向人虽道浑无语，笑劝王孙到醉时。
◎卷.10【寄怀】秦韬玉<br>　　总藏心剑事儒风，大道如今已浑同。会致名津搜俊彦，<br>　　是张愁网绊英雄。苏公有国皆悬印，楚将无官可赏功。<br>　　若使重生太平日，也应回首哭途穷。
◎卷.11【题刑部李郎中山亭】秦韬玉<br>　　侬家云水本相知，每到高斋强展眉。瘦竹亸烟遮板阁，<br>　　卷荷擎雨出盆池。笑吟山色同欹枕，闲背庭阴对覆棋。<br>　　不是主人多野兴，肯开青眼重渔师。
◎卷.12【八月十五日夜同卫谏议看月】秦韬玉<br>　　常时月好赖新晴，不似年年此夜生。初出海涛疑尚湿，<br>　　渐来云路觉偏清。寒光入水蛟龙起，静色当天鬼魅惊。<br>　　岂独座中堪仰望，孤高应到凤凰城。
◎卷.13【亭台】秦韬玉<br>　　雕楹累栋架崔嵬，院宇生烟次第开。为向西窗添月色，<br>　　岂辞南海取花栽。意将画地成幽沼，势拟驱山近小台。<br>　　清境渐深官转重，春时长是别人来。
◎卷.14【边将】秦韬玉<br>　　剑光如电马如风，百捷长轻是掌中。无定河边蕃将死，<br>　　受降城外虏尘空。旗缝雁翅和竿袅，箭撚雕翎逐隼雄。<br>　　自指燕山最高石，不知谁为勒殊功。
◎卷.15【塞下】秦韬玉<br>　　到处人皆著战袍，麾旗风紧马蹄劳。黑山霜重弓添硬，<br>　　青冢沙平月更高。大野几重开雪岭，长河无限旧云涛。<br>　　凤林关外皆唐土，何日陈兵戍不毛。
◎卷.16【织锦妇】秦韬玉<br>　　桃花日日觅新奇，有镜何曾及画眉。只恐轻梭难作匹，<br>　　岂辞纤手遍生胝。合蝉巧间双盘带，联雁斜衔小折枝。<br>　　豪贵大堆酬曲彻，可怜辛苦一丝丝。
◎卷.17【钓翁】秦韬玉<br>　　一竿青竹老江隈，荷叶衣裳可自裁。潭定静悬丝影直，<br>　　风高斜飐浪纹开。朝携轻棹穿云去，暮背寒塘戴月回。<br>　　世上无穷嶮巇事，算应难入钓船来。
◎卷.18【曲江】秦韬玉<br>　　曲沼深塘跃锦鳞，槐烟径里碧波新。此中境既无佳境，<br>　　他处春应不是春。金榜真仙开乐席，银鞍公子醉花尘。<br>　　明年二月重来看，好共东风作主人。
◎卷.19【隋堤】秦韬玉<br>　　种柳开河为胜游，堤前常使路人愁。阴埋野色万条思，<br>　　翠束寒声千里秋。西日至今悲兔苑，东波终不反龙舟。<br>　　远山应见繁华事，不语青青对水流。
◎卷.20【天街】秦韬玉<br>　　九衢风景尽争新，独占天门近紫宸。宝马竞随朝暮客，<br>　　香车争碾古今尘。烟光正入南山色，气势遥连北阙春。<br>　　莫见繁华只如此，暗中还换往来人。
◎卷.21【紫骝马】秦韬玉<br>　　渥洼奇骨本难求，况是豪家重紫骝。膘大宜悬银压胯，<br>　　力浑欺著玉衔头。生狞弄影风随步，踥蹀冲尘汗满沟。<br>　　若遇丈夫能控驭，任从骑取觅封侯。
◎卷.22【问古】秦韬玉<br>　　大底荣枯各自行，兼疑阴骘也难明。无门雪向头中出，<br>　　得路云从脚下生。深作四溟何浩渺，高为五岳太峥嵘。<br>　　都来总向人间看，直到皇天可是平。
◎卷.23【豪家】秦韬玉<br>　　石甃通渠引御波，绿槐阴里五侯家。地衣镇角香狮子，<br>　　帘额侵钩绣避邪。按彻清歌天未晓，饮回深院漏犹赊。<br>　　四邻池馆吞将尽，尚自堆金为买花。
◎卷.24【陈宫】秦韬玉<br>　　临春高阁拟瀛洲，贪宠张妃作胜游。更把江山为己有，<br>　　岂知台榭是身雠。金城暗逐歌声碎，钱瓮潜随舞势休。<br>　　谁识古宫堪恨处，井桐吟雨不胜秋。
◎卷.25【送友人罢举授南陵令】秦韬玉<br>　　共言愁是酌离杯，况值弦歌枉大才。献赋未为龙化去，<br>　　除书犹喜凤衔来。花明驿路燕脂暖，山入江亭罨画开。<br>　　莫把新诗题别处，谢家临水有池台。
◎卷.26【投知己】秦韬玉<br>　　炉中九转炼虽成，教主看时亦自惊。群岳并天先减翠，<br>　　大江临海恐无声。赋归已罢吴门钓，身老仍抛楚岸耕。<br>　　唯有太平方寸血，今朝尽向隗台倾。
◎卷.27【牡丹】秦韬玉<br>　　拆妖放艳有谁催，疑就仙中旋折来。图把一春皆占断，<br>　　固留三月始教开。压枝金蕊香如扑，逐朵檀心巧胜裁。<br>　　好是酒阑丝竹罢，倚风含笑向楼台。
◎卷.28【春游】秦韬玉<br>　　选胜逢君叙解携，思和芳草远烟迷。小梅香里黄莺啭，<br>　　垂柳阴中白马嘶。春引美人歌遍熟，风牵公子酒旗低。<br>　　早知有此关身事，悔不前年住越溪。
◎卷.29【仙掌】秦韬玉<br>　　万仞连峰积翠新，灵踪依旧印轮巡。何如捧日安皇道，<br>　　莫把回山示世人。已擘峻流穿太岳，长扶王气拥强秦。<br>　　为余势负天工背，索取风云际会身。
◎卷.30【燕子】秦韬玉<br>　　不知大厦许栖无，频已衔泥到座隅。<br>　　曾与佳人并头语，几回抛却绣工夫。
◎卷.31【奉和春日玩雪】秦韬玉<br>　　北阙同云掩晓霞，东风春雪满山家。<br>　　琼章定少千人和，银树先开六出花。
◎卷.32【独坐吟】秦韬玉<br>　　客愁不尽本如水，草色含情更无已。<br>　　又觉春愁似草生，何人种在情田里。
◎卷.33【采茶歌（一作紫笋茶歌）】秦韬玉<br>　　天柱香芽露香发，烂研瑟瑟穿荻篾。太守怜才寄野人，<br>　　山童碾破团团月。倚云便酌泉声煮，兽炭潜然虬珠吐。<br>　　看著晴天早日明，鼎中飒飒筛风雨。老翠看尘下才熟，<br>　　搅时绕箸天云绿，耽书病酒两多情，坐对闽瓯睡先足。<br>　　洗我胸中幽思清，鬼神应愁歌欲成。
◎卷.34【贵公子行】秦韬玉<br>　　阶前莎球绿不卷，银龟喷香挽不断。乱花织锦柳撚线，<br>　　妆点池台画屏展。主人公业传国初，六亲联络驰朝车。<br>　　斗鸡走狗家世事，抱来皆佩黄金鱼。却笑儒生把书卷，<br>　　学得颜回忍饥面。
◎卷.35【吹笙歌】秦韬玉<br>　　信陵名重怜高才，见我长吹青眼开。便出燕姬再倾醑，<br>　　此时花下逢仙侣。弯弯狂月压秋波，两条黄金f8黄雾。<br>　　逸艳初因醉态见，浓春可是韶光与。纤纤软玉捧暖笙，<br>　　深思香风吹不去。檀唇呼吸宫商改，怨情渐逐清新举。<br>　　岐山取得娇凤雏，管中藏著轻轻语。好笑襄王大迂阔，<br>　　曾卧巫云见神女。银锁金簧不得听，空劳翠辇冲泥雨。
◎卷.36【咏手】秦韬玉<br>　　一双十指玉纤纤，不是风流物不拈。鸾镜巧梳匀翠黛，<br>　　画楼闲望擘珠帘。金杯有喜轻轻点，银鸭无香旋旋添。<br>　　因把剪刀嫌道冷，泥人呵了弄人髯。
◎卷.37【句】秦韬玉<br>　　女娲罗裙长百尺，搭在湘江作山色。（《潇湘》。<br>　　见《诗话总龟》）<br>第六百七十一卷
◎卷.1【逢韩喜】唐彦谦<br>　　相逢浑不觉，只似茂陵贫。袅袅花骄客，潇潇雨净春。<br>　　借书消茗困，索句写梅真。此去青云上，知君有几人。
◎卷.2【夜坐示友】唐彦谦<br>　　夜久烛花落，凄声生远林。有怀嫌会浅，无事又秋深。<br>　　黄叶归田梦，白头行路吟。山中亦可乐，不似此同襟。
◎卷.3【梅亭】唐彦谦<br>　　东海穷诗客，西风古驿亭。发从残岁白，山入故乡青。<br>　　世事徒三窟，儿曹且一经。丁宁速赊酒，煮栗试砂瓶。
◎卷.4【岁除】唐彦谦<br>　　索索风搜客，沈沈雨洗年。残林生猎迹，归鸟避窑烟。<br>　　节物杯浆外，溪山鬓影前。行藏都未定，笔砚或能捐。
◎卷.5【咏月】唐彦谦<br>　　阴盛此宵中，多为雨与风。坐无风雨至，看与雪霜同。<br>　　抱湿离遥海，倾寒向远空。年年不相值，还似道难通。
◎卷.6【闻应德茂先离棠溪】唐彦谦<br>　　落日芦花雨，行人谷树村。青山时问路，红叶自知门。<br>　　苜蓿穷诗味，芭蕉醉墨痕。端知弃城市，经席许频温。
◎卷.7【松】唐彦谦<br>　　托根蟠泰华，倚干蚀莓苔。谁云山泽间，而无梁栋材。
◎卷.8【梅】唐彦谦<br>　　玉人下瑶台，香风动轻素。画角弄江城，鸣珰月中堕。
◎卷.9【兰二首】唐彦谦<br>　　清风摇翠环，凉露滴苍玉。美人胡不纫，幽香蔼空谷。<br>　　谢庭漫芳草，楚畹多绿莎。于焉忽相见，岁晏将如何。
◎卷.10【葡萄】唐彦谦<br>　　金谷风露凉，绿珠醉初醒。珠帐夜不收，月明堕清影。
◎卷.11【春草】唐彦谦<br>　　随梦入池塘，无心在金谷。青风自年年，吹遍天涯绿。
◎卷.12【渔】唐彦谦<br>　　相聚即为邻，烟火自成簇。约伴过前溪，撑破蘼芜绿。
◎卷.13【留别四首】唐彦谦<br>　　鹏程三万里，别酒一千钟。好景当三月，春光上国浓。<br>　　野花红滴滴，江燕语喃喃。鼓吹翻新调，都亭酒正酣。<br>　　登庸趋俊乂，厕用野无遗。起喜赓歌日，明良际会时。<br>　　盐车淹素志，长坂入青云。老骥春风里，奔腾独异群。
◎卷.14【秋葵】唐彦谦<br>　　月瓣团栾剪赭罗，长条排蕊缀鸣珂。<br>　　倾阳一点丹心在，承得中天雨露多。
◎卷.15【春草】唐彦谦<br>　　天北天南绕路边，托根无处不延绵。<br>　　萋萋总是无情物，吹绿东风又一年。
◎卷.16【春日偶成】唐彦谦<br>　　dG筝箫管和琵琶，兴满金尊酒量赊。<br>　　歌舞留春春似海，美人颜色正如花。
◎卷.17【秋日感怀】唐彦谦<br>　　溪上芙蓉映醉颜，悲秋宋玉鬓毛斑。<br>　　无情最恨东流水，暗逐芳年去不还。
◎卷.18【七夕】唐彦谦<br>　　会合无由叹久违，一年一度是缘非。<br>　　而予愿乞天孙巧，五色纫针补衮衣。
◎卷.19【怀友】唐彦谦<br>　　金井凉生梧叶秋，闲看新月上帘钩。<br>　　冰壶总忆人如玉，目断重云十二楼。
◎卷.20【翡翠】唐彦谦<br>　　莎草江汀漫晚潮，翠华香扑水光遥。<br>　　玉楼春暖笙歌夜，妆点花钿上舞翘。
◎卷.21【咏马二首】唐彦谦<br>　　紫云团影电飞瞳，骏骨龙媒自不同。<br>　　骑过玉楼金辔响，一声嘶断落花风。<br>　　崚嶒高耸骨如山，远放春郊苜蓿间。<br>　　百战沙场汗流血，梦魂犹在玉门关。
◎卷.22【留别】唐彦谦<br>　　丹湖湖上送行舟，白雁啼残芦叶秋。<br>　　采石江头旧时路，题诗还忆水边楼。
◎卷.23【咏竹】唐彦谦<br>　　醉卧凉阴沁骨清，石床冰簟梦难成。<br>　　月明午夜生虚籁，误听风声是雨声。
◎卷.24【忆孟浩然】唐彦谦<br>　　郊外凌兢西复东，雪晴驴背兴无穷。<br>　　句搜明月梨花内，趣入春风柳絮中。
◎卷.25【寄友三首】唐彦谦<br>　　新酒秦淮缩项鳊，凌霄花下共流连。<br>　　别来客邸空翘首，细雨春风忆往年。<br>　　寒灯孤对拥青毡，牢落何如似客边。<br>　　却忆花前酣后饮，醉呼明月上遥天。<br>　　客里逢春一惘然，梅花落尽柳如烟。<br>　　无情最恨东来雁，底事音书不肯传。
◎卷.26【无题十首】唐彦谦<br>　　细草铺茵绿满堤，燕飞晴日正迟迟。<br>　　寻芳陌上花如锦，折得东风第一枝。<br>　　锦筝银甲响鹍弦，勾引春声上绮筵。<br>　　醉倚阑干花下月，犀梳斜亸鬓云边。<br>　　楚云湘雨会阳台，锦帐芙蓉向夜开。<br>　　吹罢玉箫春似海，一双彩凤忽飞来。<br>　　春江新水促归航，惜别花前酒漫觞。<br>　　倒尽银瓶浑不醉，却怜和泪入愁肠。<br>　　谁知别易会应难，目断青鸾信渺漫。<br>　　情似蓝桥桥下水，年来流恨几时干。<br>　　漏滴铜龙夜已深，柳梢斜月弄疏阴。<br>　　满园芳草年年恨，剔尽灯花夜夜心。<br>　　夜合庭前花正开，轻罗小扇为谁裁。<br>　　多情惊起双蝴蝶，飞入巫山梦里来。<br>　　忆别悠悠岁月长，酒兵无计敌愁肠。<br>　　柔丝漫折长亭柳，绾得同心欲寄将。<br>　　杨柳青青映画楼，翠眉终日锁离愁。<br>　　杜鹃啼落枝头月，多为伤春恨不休。<br>　　云色鲛绡拭泪颜，一帘春雨杏花寒。<br>　　几时重会鸳鸯侣，月下吹笙和彩鸾。
◎卷.27【寄同上人】唐彦谦<br>　　高高山顶寺，更有最高人。定起松鸣屋，吟圆月上身。<br>　　云藏三伏热，水散百溪津。曾乞兰花供，无书又过春。
◎卷.28【夜坐】唐彦谦<br>　　愁鬓丁年白，寒灯丙夜青。不眠惊戍鼓，久客厌邮铃。<br>　　汹汹城喷海，疏疏屋漏星。十年穷父子，相守慰飘零。
◎卷.29【吊方干处士二首】唐彦谦<br>　　不谓高名下，终全玉雪身。交犹及前辈，语不似今人。<br>　　别号行鸣雁，遗编感获麟。敛衣应自定，只著古衣巾。<br>　　不比他人死，何诗可挽君。渊明元懒仕，东野别攻文。<br>　　沧海诸公泪，青山处士坟。相看莫浪哭，私谥有前闻。
◎卷.30【题证道寺】唐彦谦<br>　　弯环青径斜，自是野僧家。满涧洗岩液，插天排石牙。<br>　　炉寒馀柏子，架静落藤花。记得逃兵日，门多贵客车。
◎卷.31【宿赵gj别业】唐彦谦<br>　　溪山兵后县，风雪旅中人。迫夜愁严鼓，冲寒托软巾。<br>　　摧藏名字在，疏率馔殽真。今代徐元直，高风自可亲。
◎卷.32【原上】唐彦谦<br>　　危桥横古渡，村野带平林。野鹜寒塘静，山禽晓树深。<br>　　雨微风矗□，云暗雪侵寻。安道门前水，清游岂独吟。
◎卷.33【寄台省知己】唐彦谦<br>　　久怀声籍甚，千里致双鱼。宦路终推毂，亲帏且著书。<br>　　才名贾太傅，文学马相如。辙迹东巡海，何时适我闾。
◎卷.34【自咏】唐彦谦<br>　　白发三千丈，青春四十年。两牙摇欲落，双膝痺如挛。<br>　　强仕非时彦，无闻惜昔贤。自期终见恶，未忍舍遗编。
◎卷.35【游阳明洞呈王理得诸君】唐彦谦<br>　　禹穴苍茫不可探，人传灵笈锁烟岚。初晴鹤点青边嶂，<br>　　欲雨龙移黑处潭。北半斋坛天寂寂，东风仙洞草毵毵。<br>　　堪怜尹叟非关吏，犹向江南逐老聃。
◎卷.36【新丰】唐彦谦<br>　　沛中歌舞百馀人，帝业功成里巷新。半夜素灵先哭楚，<br>　　一星遗火下烧秦。貔貅扫尽无三户，鸡犬归来识四邻。<br>　　惆怅故园前事远，晓风长路起埃尘。
◎卷.37【拜越公墓因游定水寺有怀源老】唐彦谦<br>　　越公已作飞仙去，犹得潭潭好墓田。老树背风深拓地，<br>　　野云依海细分天。青峰晓接鸣钟寺，玉井秋澄试茗泉。<br>　　我与源公旧相识，遗言潇洒有人传。
◎卷.38【任潜谋隐之作】唐彦谦<br>　　江边秋日逢任子，大理索诗吾欲忘。为问山资何次第，<br>　　只馀丹诀转凄凉，黄金范蠡曾辞禄，白首虞翻未信方。<br>　　千古浮云共归思，晓风城郭水花香。
◎卷.39【晚秋游中溪】唐彦谦<br>　　淡竹冈前沙雁飞，小花尖下柘丸肥。山云不卷雨自薄，<br>　　天气欲寒人正归。招伴只须新稻酒，临风犹有旧苔矶。<br>　　故人旧业依稀在，怪石老松今是非。
◎卷.40【寄陈少府兼简叔高】唐彦谦<br>　　怀人路绝云归海，避俗门深草蔽丘。万事渐消闲客梦，<br>　　一年虚白少年头。山螀啼缓从除架，淮雁来多莫上楼。<br>　　近日邻家有新酿，每逢诗伴得淹留。
◎卷.41【过清凉寺王导墓下】唐彦谦<br>　　江左风流廊庙人，荒坟抛与梵宫邻。多年羊虎犹眠石，<br>　　败壁貂蝉只贮尘。万古云山同白骨，一庭花木自青春。<br>　　永思陵下犹凄切，废屋寒风吹野薪。
◎卷.42【第三溪】唐彦谦<br>　　日晏霜浓十二月，林疏石瘦第三溪。云沙有径萦寒烧，<br>　　松屋无人闻昼鸡。几聚衣冠埋作土，当年歌舞醉如泥。<br>　　早知涉世真成梦，不弃山田春雨犁。
◎卷.43【蒲津河亭】唐彦谦<br>　　宿雨清秋霁景澄，广亭高树向晨兴。烟横博望乘槎水，<br>　　日上文王避雨陵。孤棹夷犹期独往，曲阑愁绝每长凭。<br>　　思乡怀古多伤别，况此哀吟意不胜。
◎卷.44【毗陵道中】唐彦谦<br>　　百年只有百清明，狼狈今年又避兵。烟火谁开寒食禁，<br>　　簪裾那复丽人行。禾麻地废生边气，草木春寒起战声。<br>　　渺渺飞鸿天断处，古来还是阖闾城。
◎卷.45【越城待旦】唐彦谦<br>　　策策虚楼竹隔明，悲来展转向谁倾。天寒胡雁出万里，<br>　　月落越鸡啼四更。为底朱颜成老色，看人青史上新名。<br>　　清溪白石村村有，五尺乌犍托此生。
◎卷.46【过浩然先生墓】唐彦谦<br>　　人间万卷庞眉老，眼见堂堂入草莱。行客须当下马过，<br>　　故交谁复裹鸡来。山花不语如听讲，溪水无情自荐哀。<br>　　犹胜黄金买碑碣，百年名字已烟埃。
◎卷.47【赠孟德茂（浩然子）】唐彦谦<br>　　江海悠悠雪欲飞，抱书空出又空归。沙头人满鸥应笑，<br>　　船上酒香鱼正肥。尘土竟成谁计是，山林又悔一年非。<br>　　平生万卷应夫子，两世功名穷布衣。
◎卷.48【秋霁丰德寺与玄贞师咏月】唐彦谦<br>　　露冷风轻霁魄圆，高楼更在碧山巅。四溟水合疑无地，<br>　　八月槎通好上天。黯黯星辰环紫极，喧喧朝市匝青烟。<br>　　夜深独与岩僧语，群动消声举世眠。
◎卷.49【长陵】唐彦谦<br>　　长安高阙此安刘，祔葬累累尽列侯。丰上旧居无故里，<br>　　沛中原庙对荒丘。耳闻明主提三尺，眼见愚民盗一坏。<br>　　千载腐儒骑瘦马，渭城斜月重回头。
◎卷.50【留别】唐彦谦<br>　　西入潼关路，何时更盍簪。年来人事改，老去鬓毛侵。<br>　　花染离筵泪，葵倾报国心。龙潭千尺水，不似别情深。
◎卷.51【宿独留】唐彦谦<br>　　日晚宿留城，人家半掩门。群鸦栖老树，一犬吠荒村。<br>　　争买鱼添价，新篘酒带浑。船头对新月，谁与共清论。
◎卷.52【客中感怀】唐彦谦<br>　　客路三千里，西风两鬓尘。贪名笑吴起，说国叹苏秦。<br>　　托兴非耽酒，思家岂为莼。可怜今夜月，独照异乡人。
◎卷.53【过三山寺】唐彦谦<br>　　三山江上寺，宫殿望岧峣。石径侵高树，沙滩半种苗。<br>　　一僧归晚日，群鹭宿寒潮。遥听风铃语，兴亡话六朝。
◎卷.54【望夫石】唐彦谦<br>　　江上见危矶，人形立翠微。妾来终日望，夫去几时归。<br>　　明月空悬镜，苍苔漫补衣。可怜双泪眼，千古断斜晖。
◎卷.55【过湖口】唐彦谦<br>　　江湖分两路，此地是通津。云净山浮翠，风高浪泼银。<br>　　人行俱是客，舟住即为邻。俯仰烟波内，蜉蝣寄此身。
◎卷.56【夜泊东溪有怀】唐彦谦<br>　　水昏天色晚，崖下泊行舟。独客伤归雁，孤眠叹野鸥。<br>　　溪声牵别恨，乡梦惹离愁。酒醒推篷坐，凄凉望女牛。
◎卷.57【登庐山】唐彦谦<br>　　五老峰巅望，天涯在目前。湘潭浮夜雨，巴蜀暝寒烟。<br>　　泰华根同峙，嵩衡脉共联。凭虚有仙骨，日月看推迁。
◎卷.58【金陵九日】唐彦谦<br>　　野菊西风满路香，雨花台上集壶觞。九重天近瞻钟阜，<br>　　五色云中望建章。绿酒莫辞今日醉，黄金难买少年狂。<br>　　清歌惊起南飞雁，散作秋声送夕阳。
◎卷.59【游清凉寺】唐彦谦<br>　　白云红树路纡萦，古殿长廊次第行。南望水连桃叶渡，<br>　　北来山枕石头城。一尘不到心源净，万有俱空眼界清。<br>　　竹院逢僧旧曾识，旋披禅衲为相迎。
◎卷.60【高平九日】唐彦谦<br>　　云净南山紫翠浮，凭陵绝顶望悠悠。偶逢佳节牵诗兴，<br>　　漫把芳尊遣客愁。霜染鸦枫迎日醉，寒冲泾水带冰流。<br>　　乌纱频岸西风里，笑插黄花满鬓秋。
◎卷.61【金陵怀古】唐彦谦<br>　　碧树凉生宿雨收，荷花荷叶满汀洲。登高有酒浑忘醉，<br>　　慨古无言独倚楼。宫殿六朝遗古迹，衣冠千古漫荒丘。<br>　　太平时节殊风景，山自青青水自流。
◎卷.62【道中逢故人】唐彦谦<br>　　兰陵市上忽相逢，叙别殷勤兴倍浓。良会若同鸡黍约，<br>　　暂时不放酒杯空。愁牵白发三千丈，路入青山几万重。<br>　　行色一鞭催去马，画桥嘶断落花风。
◎卷.63【早行遇雪】唐彦谦<br>　　下马天未明，风高雪何急。须臾路欲迷，顷刻山尽白。<br>　　鸡犬寂无声，曙光射寒色。荒村绝烟火，髯冻布袍湿。<br>　　王事不可缓，行行动凄恻。
◎卷.64【樊登见寄四首】唐彦谦<br>　　新辞翦秋水，洗我胸中尘。无由惬良会，极目空怀人。<br>　　醉来拔剑歌，字字皆阳春。<br>　　轻黄著柳条，新春喜更始。感时重搔首，怅望不能已。<br>　　无由托深情，倾泻芳尊里。<br>　　明月入我室，天风吹我袍。良夜最岑寂，旅况何萧条。<br>　　驰情望海波，一鹤鸣九皋。<br>　　悠悠括城北，眄眄岩泉西。宿草暝烟绿，苦竹含云低。<br>　　幽怀不可托，鹧鸪空自啼。
◎卷.65【春风四首】唐彦谦<br>　　春风吹愁端，散漫不可收。不如古溪水，只望乡江流。<br>　　新花红烁烁，旧花满山白。昔日金张门，狼藉馀废宅。<br>　　回头语春风，莫向新花丛。我见朱颜人，多金亦成翁。<br>　　多金不足惜，丹砂亦何益。更种明年花，春风自相识。
◎卷.66【感物二首】唐彦谦<br>　　騄骥初失群，亦自矜趫腾。俯仰岁时久，帖然困蚊蝇。<br>　　豪鲸逸其穴，尺水成沧溟。岂无鱼鳖交，望望为所憎。<br>　　物理有翕张，达人同废兴。幸无怵迫忧，聊复曲吾肱。<br>　　鱼目出泥沙，空村百金珍。豫章值拥辏，细细供蒸薪。<br>　　论材何必多，适用即能神。托交何必深，寡求永相亲。<br>　　鲍叔拙羁鲁，张生穷厄陈。茫然扳援际，岂意出风尘。
◎卷.67【和陶渊明贫士诗七首】唐彦谦<br>　　贫贱如故旧，少壮即相依。中心不敢厌，但觉少光辉。<br>　　向来乘时士，亦有能奋飞。一朝权势歇，欲退无所归。<br>　　不如行其素，辛苦奈寒饥。人生系天运，何用发深悲。<br>　　我居在穷巷，来往无华轩。辛勤衣食物，出此二亩园。<br>　　薤菘郁朝露，桑柘浮春烟。以兹乱心曲，智计无他奸。<br>　　择胜不在奢，兴至发清言。相逢樵牧徒，混混谁愚贤。<br>　　松风四山来，清宵响瑶琴。听之不能寐，中有怨叹音。<br>　　旦起绕其树，磈砢不计寻。清阴可敷席，有酒谁与斟。<br>　　由来大度士，不受流俗侵。浩歌相倡答，慰此霜雪心。<br>　　中年涉事熟，欲学唾面娄。逡巡避少年，赴秽不敢酬。<br>　　旁人吁已甚，自喜计虑周。微劳消厚疚，残辱胜深忧。<br>　　从知为下安，处上反无俦。人生各有志，勇懦从所求。<br>　　古人重畎亩，有禄不待干。德成禄自至，释耒列王官。<br>　　不仕亦不贫，本自足饔餐。后世耻躬耕，号呼脱饥寒。<br>　　我生千祀后，念此愧在颜。为农倘可饱，何用出柴关。<br>　　村郊多父老，面垢头如蓬。我尝使之年，言语不待工。<br>　　古来名节士，敢望彭城龚。有叟诮其后，更恨道不通。<br>　　鄙哉譊譊者，为隘不为通。低头拜野老，负米吾愿从。<br>　　去年秋事荒，贩籴仰邻州。健者道路间，什百成朋俦。<br>　　今年渐向熟，庶几民不流。书生自无田，与众同喜忧。<br>　　作诗劳邻曲，有倡谁与酬。亦无采诗者，此修何可修。
◎卷.68【舟中望紫岩】唐彦谦<br>　　近山如画墙，远山如帚长。我从云中来，回头白茫茫。<br>　　惜去乃尔觉，常时自相忘。相忘岂不佳，遣此怀春伤。<br>　　飘洒从何来，衣巾湿微凉。初疑风雨集，冉冉游尘黄。<br>　　无归亦自可，信美非吾乡。登舟望东云，犹向帆端翔。
◎卷.69【九日游中溪】唐彦谦<br>　　悠悠循涧行，磊磊据石坐。林垂短长云，山缀丹碧颗。<br>　　蓼花最无数，照水娇婀娜。何知是节序，风日自清妥。<br>　　群童竞时新，万果间蔬蓏。欣然为之醉，乌帽危不堕。<br>　　此日山中怀，孟公不如我。
◎卷.70【六月十三日上陈微博士】唐彦谦<br>　　骄云飞散雨，随风为有无。老农终岁心，望施在须臾。<br>　　平生官田粟，长此礼义躯。置之且勿戚，一饱任妻孥。<br>　　青青泽中蒲，九夏气凄寒。翾翾翠碧羽，照影苍溪间。<br>　　巢由薄天下，俗士荣一官。小大各有适，自全良独难。<br>　　穷居无公忧，私此长夏日。蚊蝇如俗子，正尔相妒嫉。<br>　　麾驱非吾任，遁避亦无术。惟当俟其定，静坐万虑一。
◎卷.71【宿田家】唐彦谦<br>　　落日下遥峰，荒村倦行履。停车息茅店，安寝正鼾睡。<br>　　忽闻扣门急，云是下乡隶。公文捧花柙，鹰隼驾声势。<br>　　良民惧官府，听之肝胆碎。阿母出搪塞，老脚走颠踬。<br>　　小心事延款，□馀粮复匮。东邻借种鸡，西舍觅芳醑。<br>　　再饭不厌饱，一饮直呼醉。明朝怯见官，苦苦灯前跪。<br>　　使我不成眠，为渠滴清泪。民膏日已瘠，民力日愈弊。<br>　　空怀伊尹心，何补尧舜治。
◎卷.72【夏日访友】唐彦谦<br>　　堤树生昼凉，浓阴扑空翠。孤舟唤野渡，村疃入幽邃。<br>　　高轩俯清流，一犬隔花吠。童子立门墙，问我向何处。<br>　　主人闻故旧，出迎时倒屣。惊迓叙间阔，屈指越寒暑。<br>　　殷勤为延款，偶尔得良会。春盘擘紫虾，冰鲤斫银鲙。<br>　　荷梗白玉香，荇菜青丝脆。腊酒击泥封，罗列总新味。<br>　　移席临湖滨，对此有佳趣。流连送深杯，宾主共忘醉。<br>　　清风岸乌纱，长揖谢君去。世事如浮云，东西渺烟水。
◎卷.73【游南明山】唐彦谦<br>　　久闻南明山，共慕南明寺。几度欲登临，日逐扰人事。<br>　　于焉偶闲暇，鸣辔忽相聚。乘兴乐遨游，聊此托佳趣。<br>　　涉水渡溪南，迢遥翠微里。石磴千叠斜，峭壁半空起。<br>　　白云锁峰腰，红叶暗溪嘴。长藤络虚岩，疏花映寒水。<br>　　金银拱梵刹，丹青照廊宇。石梁卧秋溟，风铃作檐语。<br>　　深洞结苔阴，岚气滴晴雨。羊肠转咫尺，鸟道转千里。<br>　　屈曲到禅房，上人喜延伫。香分宿火薰，茶汲清泉煮。<br>　　投闲息万机，三生有宿契。行厨出盘飧，担瓮倒芳醑。<br>　　脱冠挂长松，白石藉凭倚。宦途劳营营，暂此涤尘虑。<br>　　阄令促传觞，投壶更联句。兴来较胜负，醉后忘尔汝。<br>　　忽闻吼蒲牢，落日下云屿。长啸出烟萝，扬鞭赋归去。
◎卷.74【索虾】唐彦谦<br>　　姑孰多紫虾，独有湖阳优。出产在四时，极美宜于秋。<br>　　双箝鼓繁须，当顶抽长矛。鞠躬见汤王，封作朱衣侯。<br>　　所以供盘餐，罗列同珍羞。蒜友日相亲，瓜朋时与俦。<br>　　既名钓诗钓，又作钩诗钩。于时同相访，数日承款留。<br>　　厌饮多美味，独此心相投。别来岁云久，驰想空悠悠。<br>　　衔杯动遐思，uT口涎空流。封缄托双鲤，于焉来远求。<br>　　慷慨胡隐君，果肯分惠否。
◎卷.75【采桑女】唐彦谦<br>　　春风吹蚕细如蚁，桑芽才努青鸦嘴。侵晨探采谁家女，<br>　　手挽长条泪如雨。去岁初眠当此时，今岁春寒叶放迟。<br>　　愁听门外催里胥，官家二月收新丝。
◎卷.76【送许户曹】唐彦谦<br>　　沙头小燕鸣春和，杨柳垂丝烟倒拖。将军楼船发浩歌，<br>　　云樯高插天嵯峨。白虹走香倾翠壶，劝饮花前金叵罗。<br>　　神鳌驾粟升天河，新承雨泽浮恩波。
◎卷.77【咏葡萄】唐彦谦<br>　　西园晚霁浮嫩凉，开尊漫摘葡萄尝。满架高撑紫络索，<br>　　一枝斜亸金琅珰。天风飕飕叶栩栩，蝴蝶声干作晴雨。<br>　　神蛟清夜蛰寒潭，万片湿云飞不起。石家美人金谷游，<br>　　罗帏翠幕珊瑚钩。玉盘新荐入华屋，珠帐高悬夜不收。<br>　　胜游记得当年景，清气逼人毛骨冷。笑呼明镜上遥天，<br>　　醉倚银床弄秋影。
◎卷.78【蟹】唐彦谦<br>　　湖田十月清霜堕，晚稻初香蟹如虎。扳罾拖网取赛多，<br>　　篾篓挑将水边货。纵横连爪一尺长，秀凝铁色含湖光。<br>　　蟛蜞石蟹已曾食，使我一见惊非常。买之最厌黄髯老，<br>　　偿价十钱尚嫌少。漫夸丰味过蝤蛑，尖脐犹胜团脐好。<br>　　充盘煮熟堆琳琅，橙膏酱渫调堪尝。一斗擘开红玉满，<br>　　双螯uT出琼酥香。岸头沽得泥封酒，细嚼频斟弗停手。<br>　　西风张翰苦思鲈，如斯丰味能知否？物之可爱尤可憎，<br>　　尝闻取刺于青蝇。无肠公子固称美，弗使当道禁横行。
◎卷.79【叙别】唐彦谦<br>　　谯楼夜促莲花漏，树阴摇月蛟螭走。蟠拏对月吸深杯，<br>　　月府清虚玉兔吼。翠盘擘脯胭脂香，碧碗敲冰分蔗浆。<br>　　十载番思旧时事，好怀不似当年狂。夜合花香开小院，<br>　　坐爱凉风吹醉面。酒中弹剑发清歌，白发年来为愁变。<br>第六百七十二卷
◎卷.1【绯桃】唐彦谦<br>　　短墙荒圃四无邻，烈火绯桃照地春。坐久好风休掩袂，<br>　　夜来微雨已沾巾。敢同俗态期青眼，似有微词动绛唇。<br>　　尽日更无乡井念，此时何必见秦人。
◎卷.2【小院】唐彦谦<br>　　小院无人夜，烟斜月转明。清宵易惆怅，不必有离情。
◎卷.3【春雪初霁杏花正芳月上夜吟】唐彦谦<br>　　霁景明如练，繁英杏正芳。姮娥应有语，悔共雪争光。
◎卷.4【文惠宫人】唐彦谦<br>　　认得前家令，宫人泪满裾。不知梁佐命，全是沈尚书。
◎卷.5【赠窦尊师】唐彦谦<br>　　我爱窦高士，弃官仍在家。为嫌句漏令，兼不要丹砂。
◎卷.6【穆天子传】唐彦谦<br>　　王母清歌玉琯悲，瑶台应有再来期。<br>　　穆王不得重相见，恐为无端哭盛姬。
◎卷.7【楚天】唐彦谦<br>　　楚天遥望每长嚬，宋玉襄王尽作尘。<br>　　不会瑶姬朝与暮，更为云雨待何人。
◎卷.8【寄徐山人】唐彦谦<br>　　一室清羸鹤体孤，气和神莹爽冰壶。<br>　　吴中高士虽求死，不那稽山有谢敷。
◎卷.9【题宗人故帖】唐彦谦<br>　　所忠无处访相如，风笈尘编迹尚馀。<br>　　惟有孝标情最厚，一编遗在茂陵书。
◎卷.10【垂柳】唐彦谦<br>　　绊惹春风别有情，世间谁敢斗轻盈。<br>　　楚王江畔无端种，饿损纤腰学不成。
◎卷.11【登兴元城观烽火】唐彦谦<br>　　汉川城上角三呼，扈跸防边列万夫。<br>　　褒姒冢前烽火起，不知泉下破颜无。
◎卷.12【邓艾庙】唐彦谦<br>　　昭烈遗黎死尚羞，挥刀斫石恨谯周。<br>　　如何千载留遗庙，血食巴山伴武侯。
◎卷.13【曲江春望】唐彦谦<br>　　杏艳桃光夺晚霞，乐游无庙有年华。<br>　　汉朝冠盖皆陵墓，十里宜春汉苑花。
◎卷.14【汉殿】唐彦谦<br>　　鸟去云飞意不通，夜坛斜月转松风。<br>　　君王寂虑无消息，却就闲人觅巨公。
◎卷.15【贺李昌时禁苑新命】唐彦谦<br>　　振鹭翔鸾集禁闱，玉堂珠树莹风仪。<br>　　不知新到灵和殿，张绪何如柳一枝。
◎卷.16【牡丹】唐彦谦<br>　　颜色无因饶锦绣，馨香惟解掩兰荪。<br>　　那堪更被烟蒙蔽，南国西施泣断魂。
◎卷.17【罗江驿】唐彦谦<br>　　数枝高柳带鸣鸦，一树山榴自落花。<br>　　已是向来多泪眼，短亭回首在天涯。
◎卷.18【奏捷西蜀题沱江驿】唐彦谦<br>　　野客乘轺非所宜，况将儒懦报戎机。<br>　　锦江不识临邛酒，且免相如渴病归。
◎卷.19【春早落英】唐彦谦<br>　　纷纷从此见花残，转觉长绳系日难。<br>　　楼上有愁春不浅，小桃风雪凭阑干。
◎卷.20【仲山（高祖兄仲隐居之所）】唐彦谦<br>　　千载遗踪寄薜萝，沛中乡里旧山河。<br>　　长陵亦是闲丘陇，异日谁知与仲多。
◎卷.21【汉嗣】唐彦谦<br>　　汉嗣安危系数君，高皇决意势难分。<br>　　张良口辨周昌吃，同建储宫第一勋。
◎卷.22【四老庙】唐彦谦<br>　　西汉储宫定不倾，可能园绮胜良平。<br>　　举朝公将无全策，借请闲人羽翼成。
◎卷.23【南梁戏题汉高庙】唐彦谦<br>　　数载从军似武夫，今随戎捷气偏粗。<br>　　汉皇若问何为者，免道高阳旧酒徒。
◎卷.24【洛神】唐彦谦<br>　　人世仙家本自殊，何须相见向中途。<br>　　惊鸿瞥过游龙去，漫恼陈王一事无。
◎卷.25【初秋到慈州冬首换绛牧】唐彦谦<br>　　秋杪方攀玉树枝，隔年无计待春晖。<br>　　自嫌暂作仙城守，不逐莺来共燕飞。
◎卷.26【重经冯家旧里】唐彦谦<br>　　冯家旧宅闭柴关，修竹犹存潏水湾。<br>　　应系星辰天上去，不留英骨葬人间。
◎卷.27【克复后登安国寺阁】唐彦谦<br>　　千门万户鞠蒿藜，断烬遗垣一望迷。<br>　　惆怅建章鸳瓦尽，夜来空见玉绳低。
◎卷.28【题虔僧室】唐彦谦<br>　　何缘春恨贮离忧，欲入空门万事休。<br>　　水月定中何所谓，也嚬眉黛托腮愁。
◎卷.29【见炀帝宝帐】唐彦谦<br>　　汉文穷相作前王，悭惜明珠不斗量。<br>　　翡翠鲛鮹何所直，千裨万接上书囊。
◎卷.30【楼上偶题】唐彦谦<br>　　尘土无因狎隐沦，青山一望每伤神。<br>　　可能前岭空乔木，应有怀才抱器人。
◎卷.31【亲仁里闻猿】唐彦谦<br>　　朱雀街东半夜惊，楚魂湘梦两徒清。<br>　　五更撩乱趋朝火，满口尘埃亦数声。
◎卷.32【闻李渎司勋下世】唐彦谦<br>　　异乡丹旐已飘扬，一顾深知实未亡。<br>　　任被褚裒泉下笑，重将北面哭真长。
◎卷.33【试夜题省廊桂】唐彦谦<br>　　麻衣穿穴两京尘，十见东堂绿桂春。<br>　　今日竞飞杨叶箭，魏舒休作画筹人。
◎卷.34【竹风】唐彦谦<br>　　竹映风窗数阵斜，旅人愁坐思无涯。<br>　　夜来留得江湖梦，全为乾声似荻花。
◎卷.35【长溪秋望】唐彦谦<br>　　柳短莎长溪水流，雨微烟暝立溪头。<br>　　寒鸦闪闪前山去，杜曲黄昏独自愁。
◎卷.36【严子陵】唐彦谦<br>　　严陵情性是真狂，抵触三公傲帝王。<br>　　不怕旧交嗔僭越，唤他侯霸作君房。
◎卷.37【北齐】唐彦谦<br>　　草草招提强据鞍，周师乘胜莫回看。<br>　　背城肯战知虚实，争奈人前忍笑难。
◎卷.38【楚世家】唐彦谦<br>　　偏信由来惑是非，一言邪佞脱危机。<br>　　张仪重入怀王手，驷马安车却放归。
◎卷.39【骊山道中】唐彦谦<br>　　月殿真妃下彩烟，渔阳追虏及汤泉。<br>　　君王指点新丰树，几不亲留七宝鞭。
◎卷.40【韦曲】唐彦谦<br>　　欲写愁肠愧不才，多情练漉已低摧。<br>　　穷郊二月初离别，独傍寒村嗅野梅。
◎卷.41【黄子陂荷花】唐彦谦<br>　　十顷狂风撼曲尘，缘堤照水露红新。<br>　　世间花气皆愁绝，恰是莲香更恼人。
◎卷.42【野行】唐彦谦<br>　　蝶恋晚花终不去，鸥逢春水固难飞。<br>　　野人心地都无著，伴蝶随鸥亦不归。
◎卷.43【兴元沈氏庄】唐彦谦<br>　　清浅萦纡一水间，竹冈藤树小跻攀。露沾荒草行人过，<br>　　月上高林宿鸟还。江绕武侯筹笔地，雨昏张载勒铭山。<br>　　异乡一笑因酣醉，忘却愁来鬓发斑。
◎卷.44【乱后经表兄琼华观旧居】唐彦谦<br>　　一去仙居似转蓬，再经花谢倚春丛。醉中篇什金声在，<br>　　别后音书锦字空。长忆映碑逢若士，未曾携杖逐壶公。<br>　　东风狼藉苔侵径，蕙草香销杏带红。
◎卷.45【秋霁夜吟寄友人】唐彦谦<br>　　槐柳萧疏溽暑收，金商频伏火西流。尘衣岁晚缘身贱，<br>　　雨簟更深满背秋。前事悲凉何足道，远书慵懒未能修。<br>　　惟思待月高梧下，更就东床访惠休。
◎卷.46【贺李昌时禁苑新命】唐彦谦<br>　　玉简金文直上清，禁垣丹地闭严扃。黄扉议政参元化，<br>　　紫殿称觞拂寿星。万户千门迷步武，非烟非雾隔仪形。<br>　　尘中旧侣无音信，知道辽东鹤姓丁。
◎卷.47【寄蒋二十四】唐彦谦<br>　　鸟啭蜂飞日渐长，旅人情味悔思量。禅门澹薄无心地，<br>　　世事生疏欲面墙。二月云烟迷柳色，九衢风土带花香。<br>　　大知高士禁愁寂，试倚阑干莫断肠。
◎卷.48【寄怀】唐彦谦<br>　　有客伤春复怨离，夕阳亭畔草青时。泪从红蜡无由制，<br>　　肠比朱弦恐更危。梅向好风惟是笑，柳因微雨不胜垂。<br>　　双溪未去饶归梦，夜夜孤眠枕独欹。
◎卷.49【送樊琯司业归朝】唐彦谦<br>　　近者苏司业，文雄道最光。夫君居太学，妙誉继中行。<br>　　汲郡陵初发，汾阴箧久亡。寂寥方倚席，容易忽升堂。<br>　　去日应悬榻，来时定裂裳。惬心频拾芥，应手屡穿杨。<br>　　辩急如无敌，飞腾固自强。论心期舌在，问事畏头长。<br>　　驷马终题柱，诸生悉面墙。啖螯讥尔雅，卖饼诉公羊。<br>　　未见泥函谷，俄惊火建章。烟尘昏象魏，行在隔巴梁。<br>　　红粟填郿坞，青袍过寿阳。翦茅行殿湿，伐柏旧陵香。<br>　　黉室青衿尽，渠门火旆扬。云飞同去国，星散各殊方。<br>　　贱子悲穷辙，当年亦擅场。齑辛寻幼妇，醴酒忆先王。<br>　　圣域探姬孔，皇风乐禹汤。畏诛轻李喜，言命小臧仓。<br>　　折树休盘槊，沈钩且钓璜。鸿都问词客，他日莫相忘。
◎卷.50【奉使岐下闻唐弘夫行军为贼所擒，伤而有作】唐彦谦<br>　　报国捐躯实壮夫，楚囚垂欲复神都。云台画像皆何者，<br>　　青史书名或不孤。散卒半随袁校尉，寡妻休问辟司徒。<br>　　闻君败绩无归计，气激星辰坐向隅。
◎卷.51【咸通中始闻褚河南归葬阳翟是岁上平徐方…成二十韵】唐彦谦<br>　　册府藏馀烈，皇纲正本朝。不听还笏谏，几覆缀旒祧。<br>　　咫尺言终直，怆惶道已消。泪心传位日，挥涕授遗朝。<br>　　飞燕潜来赵，黄龙岂见谯。既迷秦帝鹿，难问贾生雕。<br>　　穆卜缄縢秘，金根辙迹遥。北军那夺印，东海漫难桥。<br>　　罗织黄门讼，笙簧白骨销。炎方无信息，丹旐竟沦漂。<br>　　邂逅江鱼食，凄凉楚客招。文忠徒谥议，子卯但箫韶。<br>　　未见公侯复，寻伤嗣续凋。流年随水逝，高谊薄层霄。<br>　　柱石林公远，缣缃故国饶。奇踪天骥活，遗轴锦鸾翘。<br>　　近者淮夷戮，前年归马调。始闻移北葬，兼议荫山苗。<br>　　圣泽覃将溥，贞魂喜定飘。异时穷巷客，怀古漫成谣。
◎卷.52【岐王宅】唐彦谦<br>　　朱邸平台隔禁闱，贵游陈迹尚依稀。云低雍畤祈年去，<br>　　雨细长杨纵猎归。申白宾朋传道义，应刘文彩寄音徽。<br>　　承平旧物惟君尽，犹写雕鞍伴六飞。
◎卷.53【东韦曲野思】唐彦谦<br>　　淡雾轻云匝四垂，绿塘秋望独颦眉。野莲随水无人见，<br>　　寒鹭窥鱼共影知。九陌要津劳目击，五湖闲梦诱心期。<br>　　孤灯夜夜愁欹枕，一觉沧洲似昔时。
◎卷.54【上巳（一作上巳日寄韩公）】唐彦谦<br>　　上巳接寒食，莺花寥落晨。微微泼火雨，草草踏青人。<br>　　凉似三秋景，清无九陌尘。与余同病者，对此合伤神。
◎卷.55【移莎】唐彦谦<br>　　移从杜城曲，置在小斋东。正是高秋里，仍兼细雨中。<br>　　结根方迸竹，疏荫托高桐。苒苒齐芳草，飘飘笑断蓬。<br>　　片时留静者，一夜响鸣蛩。野露通宵滴，溪烟尽日蒙。<br>　　试才卑庾薤，求味笑周菘。只此霜栽好，他时赠伯翁。
◎卷.56【西明寺威公盆池新稻】唐彦谦<br>　　为笑江南种稻时，露蝉鸣后雨霏霏。莲盆积润分畦小，<br>　　藻井垂阴擢秀稀。得地又生金象界，结根仍对水田衣。<br>　　支公尚有三吴思，更使幽人忆钓矶。
◎卷.57【红叶】唐彦谦<br>　　无处不飘扬，高楼临道旁。素娥前夕月，青女夜来霜。<br>　　宿雨随时润，秋晴著物光。幽怀长若此，病眼更相妨。<br>　　蜀纸裁深色，燕脂落靓妆。低丛侵小阁，倒影入回塘。<br>　　谢脁留霞绮，甘宁弃锦张。何人休远道，是处有斜阳。<br>　　薜荔垂书幌，梧桐坠井床。晚风生旅馆，寒籁近僧房。<br>　　桂绿明淮甸，枫丹照楚乡。雁疏临鄠杜，蝉急傍潇湘。<br>　　树异桓宣武，园非顾辟疆。茂陵愁卧客，不自保危肠。
◎卷.58【鸂鶒】唐彦谦<br>　　一宿南塘烟雨时，好风摇动绿波微。惊离晓岸冲花去，<br>　　暖下春汀照影飞。华屋撚弦弹鼓舞，绮窗含笔澹毛衣。<br>　　画屏见后长回首，争得雕笼莫放归。
◎卷.59【萤】唐彦谦<br>　　日下芜城莽苍中，湿萤撩乱起衰丛。寒烟陈后长门闭，<br>　　夜雨隋家旧苑空。星散欲陵前槛月，影低如试北窗风。<br>　　羁人此夕方愁绪，心似寒灰首似蓬。
◎卷.60【夜蝉】唐彦谦<br>　　翠竹高梧夹后溪，劲风危露雨凄凄。那知北牖残灯暗，<br>　　又送西楼片月低。清夜更长应未已，远烟寻断莫频嘶。<br>　　羁人此夕如三岁，不整寒衾待曙鸡。
◎卷.61【七夕】唐彦谦<br>　　露白风清夜向晨，小星垂佩月埋轮。绛河浪浅休相隔，<br>　　沧海波深尚作尘。天外凤凰何寂寞，世间乌鹊漫辛勤。<br>　　倚阑殿北斜楼上，多少通宵不寐人。
◎卷.62【中秋夜玩月】唐彦谦<br>　　一夜高楼万景奇，碧天无际水无涯。只留皎月当层汉，<br>　　并送浮云出四维。雾静不容玄豹隐，冰生惟恐夏虫疑。<br>　　坐来离思忧将晓，争得嫦娥仔细知。
◎卷.63【八月十六日夜月】唐彦谦<br>　　断肠佳赏固难期，昨夜销魂更不疑。丹桂影空蟾有露，<br>　　绿槐阴在鹊无枝。赖将吟咏聊惆怅，早是疏顽耐别离。<br>　　堪恨贾生曾恸哭，不缘清景为忧时。
◎卷.64【送韦向之睦州谒使君】唐彦谦<br>　　才子南游多远情，闲舟荡漾任春行。<br>　　新安江上长如此，何似新安太守清。
◎卷.65【春残】唐彦谦<br>　　景为春时短，愁随别夜长。暂棋宁号隐，轻醉不成乡。<br>　　风雨曾通夕，莓苔有众芳。落花如便去，楼上即河梁。
◎卷.66【玫瑰】唐彦谦<br>　　麝炷腾清燎，鲛纱覆绿蒙。宫妆临晓日，锦段落东风。<br>　　无力春烟里，多愁暮雨中。不知何事意，深浅两般红。
◎卷.67【牡丹】唐彦谦<br>　　真宰多情巧思新，固将能事送残春。为云为雨徒虚语，<br>　　倾国倾城不在人。开日绮霞应失色，落时青帝合伤神。<br>　　嫦娥婺女曾相送，留下鸦黄作蕊尘。
◎卷.68【秋晚高楼】唐彦谦<br>　　松拂疏窗竹映阑，素琴幽怨不成弹。清宵霁极云离岫，<br>　　紫禁风高露满盘。晚蝶飘零惊宿雨，暮鸦凌乱报秋寒。<br>　　高楼瞪目归鸿远，如信嵇康欲画难。
◎卷.69【离鸾】唐彦谦<br>　　闻道离鸾思故乡，也知情愿嫁王昌。尘埃一别杨朱路，<br>　　风月三年宋玉墙。下疾不成双点泪，断多难到九回肠。<br>　　庭前佳树名栀子，试结同心寄谢娘。
◎卷.70【柳】唐彦谦<br>　　春思春愁一万枝，远村遥岸寄相思。西园有雨和苔长，<br>　　南内无人拂槛垂。游客寂寥缄远恨，暮莺啼叫惜芳时。<br>　　晚来飞絮如霜鬓，恐为多情管别离。
◎卷.71【春阴】唐彦谦<br>　　一寸回肠百虑侵，旅愁危涕两争禁。天涯已有销魂别，<br>　　楼上宁无拥鼻吟。感事不关河里笛，伤心应倍雍门琴。<br>　　春云更觉愁于我，闲盖低村作暝阴。
◎卷.72【春深独行马上有作】唐彦谦<br>　　日烈风高野草香，百花狼藉柳披猖。连天瑞霭千门远，<br>　　夹道新阴九陌长。众饮不欢逃席酒，独行无味放游缰。<br>　　年来与问闲游者，若个伤春向路旁。
◎卷.73【春雨】唐彦谦<br>　　绮陌夜来雨，春楼寒望迷。远容迎燕戏，乱响隔莺啼。<br>　　有恨开兰室，无言对李蹊。花欹浑拂槛，柳重欲垂堤。<br>　　灯檠昏鱼目，薰炉咽麝脐。别轻天北鹤，梦怯汝南鸡。<br>　　入户侵罗幌，捎檐润绣题。新丰树已失，长信草初齐。<br>　　乱蝶寒犹舞，惊乌暝不栖。庾郎盘马地，却怕有春泥。
◎卷.74【汉代】唐彦谦<br>　　汉代金为屋，吴宫绮作寮。艳词传静婉，新曲定妖娆。<br>　　箭响犹残梦，签声报早朝。鲜明临晓日，回转度春宵。<br>　　半袖笼清镜，前丝压翠翘。静多如有待，闲极似无憀。<br>　　梓泽花犹满，灵和柳未凋。障昏巫峡雨，屏掩浙江潮。<br>　　未信潘名岳，应疑史姓萧。漏因歌暂断，灯为雨频挑。<br>　　饮酒阑三雅，投壶赛百娇。钿蝉新翅重，金鸭旧香焦。<br>　　水净疑澄练，霞孤欲建标。别随秦柱促，愁为蜀弦么。<br>　　玄晏难瘳痹，临邛但发痟。联诗徵弱絮，思友咏甘蕉。<br>　　王氏怜诸谢，周郎定小乔。黼帏翘彩雉，波扇画文鳐。<br>　　荇密妨垂钓，荷欹欲度桥。不因衣带水，谁觉路迢迢。
◎卷.75【牡丹】唐彦谦<br>　　青帝于君事分偏，秾堆浮艳倚朱门。<br>　　虽然占得笙歌地，将甚酬他雨露恩。
◎卷.76【湘妃庙】唐彦谦<br>　　刘表荒碑断水滨，庙前幽草闭残春。已将愁泪留斑竹，<br>　　又感悲风入白蘋。八族未来谁北拱，四凶犹在莫南巡。<br>　　九峰相似堪疑处，望见苍梧不见人。
◎卷.77【句】唐彦谦<br>　　独来成怅望，不去泥栏干。（惜花。见《诗人玉屑》）<br>第六百七十三卷
◎卷.1【题甘露寺】周朴<br>　　层阁叠危壁，瑞因千古名。几连扬子路，独倚润州城。<br>　　云近衔江色，雕高背磬声。僧居上方久，端坐见营营。
◎卷.2【题玄公院】周朴<br>　　院深尘自外，如佛值玄公。常迹或非次，志门因得中。<br>　　衣巾离暑气，床榻向凉风。是事不逾分，只应明德同。
◎卷.3【福州东禅寺】周朴<br>　　瓯闽在郊外，师院号东禅。物得居来正，人经论后贤。<br>　　瓟槽柳塞马，盖地月支綖。鹳鹊尚巢顶，谁堪举世传。
◎卷.4【赠大沩和尚】周朴<br>　　大沩清复深，万象影沈沈。有客衣多毳，空门偈胜金。<br>　　王侯皆作礼，陆子只来吟。我问师心处，师言无处心。
◎卷.5【秋夜不寐寄崔温进士】周朴<br>　　愁多难得寐，展转读书床。不是旅人病，岂知秋夜长。<br>　　归乡凭远梦，无梦更思乡。枕上移窗月，分明是泪光。
◎卷.6【春中途中寄南巴崔使君】周朴<br>　　旅人游汲汲，春气又融融。农事蛙声里，归程草色中。<br>　　独惭出谷雨，未变暖天风。子玉和予去，应怜恨不穷。
◎卷.7【寄处士方干】周朴<br>　　桐庐江水闲，终日对柴关。因想别离处，不知多少山。<br>　　钓舟春岸泊，庭树晓莺还。莫便求栖隐，桂枝堪恨颜。
◎卷.8【寄塞北张符】周朴<br>　　陇树塞风吹，辽城角几枝。霜凝无暂歇，君貌莫应衰。<br>　　万里平沙际，一行边雁移。那堪朔烟起，家信正相离。
◎卷.9【次梧州却寄永州使君】周朴<br>　　随风身不定，今夜在苍梧。客泪有时有，猿声无处无。<br>　　潮添瘴海阔，烟拂粤山孤。却忆零陵住，吟诗半玉壶。
◎卷.10【赠念经僧】周朴<br>　　庵前古折碑，夜静念经时。月皎海霞散，露浓山草垂。<br>　　鬼闻抛故冢，禽听离寒枝。想得天花坠，馨香拂白眉。
◎卷.11【董岭水】周朴<br>　　湖州安吉县，门与白云齐。禹力不到处，河声流向西。<br>　　去衙山色远，近水月光低。中有高人在，沙中曳杖藜。
◎卷.12【早春】周朴<br>　　良夜岁应足，严风为变春。遍回寒作暖，通改旧成新。<br>　　秀树因馨雨，融冰雨泛蘋。韶光不偏党，积渐煦疲民。
◎卷.13【秋深（一作塞上行）】周朴<br>　　柳色尚沈沈，风吹秋更深。山河空远道，乡国自鸣砧。<br>　　巷有千家月，人无万里心。长城哭崩后，寂绝至如今。
◎卷.14【赠双峰山和尚】周朴<br>　　峨峨双髻山，瀑布泻云间。尘世自疑水，禅门长去关。<br>　　茯神松不异，藏宝石俱闲。向此师清业，如何方可攀。
◎卷.15【赠无了禅师】周朴<br>　　不学世所惜，是何无了公。灵匡虚院外，虎迹乱山中。<br>　　昼夜必连去，古今争敢同。禅情岂堪问，问答更无穷。
◎卷.16【王霸坛】周朴<br>　　王君上升处，信首古居前。皂树即须朽，白龟应亦全。<br>　　云间犹一日，尘里已千年。碧色坛如黛，时人谁可仙。
◎卷.17【送梁道士】周朴<br>　　旧居桐柏观，归去爱安闲。倒树造新屋，化人修古坛。<br>　　晚花霜后落，山雨夜深寒。应有同溪客，相寻学炼丹。
◎卷.18【边思】周朴<br>　　年高来远戍，白首罢干戎。夜色蓟门火，秋声边塞风。<br>　　碛浮悲老马，月满引新弓。百战阴山去，唯添上将雄。
◎卷.19【哭陈庾】周朴<br>　　系马向山立，一杯聊奠君。野烟孤客路，寒草故人坟。<br>　　琴韵归流水，诗情寄白云。日斜休哭后，松韵不堪闻。
◎卷.20【宿玉泉寺】周朴<br>　　野寺度残夏，空房欲暮时。夜听猿不睡，秋思客先知。<br>　　竹迥烟生薄，山高月上迟。又登尘路去，难与老僧期。
◎卷.21【题赤城中岩寺】周朴<br>　　浮世师休话，晋时灯照岩。禽飞穿静户，藤结入高杉。<br>　　存没诗千首，废兴经数函。谁知将俗耳，来此避嚣谗。
◎卷.22【塞上行】周朴<br>　　秦筑长城在，连云碛气侵。风吹边草急，角绝塞鸿沈。<br>　　世世征人往，年年战骨深。辽天望乡者，回首尽沾襟。
◎卷.23【玉泉寺】周朴<br>　　寺还名玉泉，澄水亦遭贤。物尚犹如此，人争合偶然。<br>　　溪流云断外，山峻鸟飞还。初日长廊下，高僧正坐禅。
◎卷.24【春宫怨（一作杜荀鹤诗）】周朴<br>　　早被婵娟误，欲妆临镜慵。承恩不在貌，教妾若为容。<br>　　风暖鸟声碎，日高花影重。年年越溪女，相忆采芙蓉。
◎卷.25【宿刘温书斋】周朴<br>　　不掩盈窗日，天然格调高。凉风移蟋蟀，落叶在离骚。<br>　　回笔挑灯烬，悬图见海潮。因论三国志，空载几英豪。
◎卷.26【登福州南涧寺】周朴<br>　　万里重山绕福州，南横一道见溪流。天边飞鸟东西没，<br>　　尘里行人早晚休。晓日青山当大海，连云古堑对高楼。<br>　　那堪望断他乡目，只此萧条自白头。
◎卷.27【望中怀古】周朴<br>　　齐心楼上望浮云，万古千秋空姓名。尧水永销天际去，<br>　　姬风一变世间平。高踪尽共烟霞在，大道长将日月明。<br>　　从此安然寰海内，后来无复谩相倾。
◎卷.28【升山寺】周朴<br>　　升山自古道飞来，此是神功不可猜。气色虽然离禹穴，<br>　　峰峦犹自接天台。岩边折树泉冲落，顶上浮云日照开。<br>　　南望闽城尘世界，千秋万古卷尘埃。
◎卷.29【哭李端】周朴<br>　　三年剪拂感知音，哭向青山永夜心。竹在晓烟孤凤去，<br>　　剑荒秋水一龙沈。新坟日落松声小，旧色春残草色深。<br>　　不及此时亲执绋，石门遥想泪沾襟。
◎卷.30【福州神光寺塔】周朴<br>　　良匠用材为塔了，神光寺更得高名。风云会处千寻出，<br>　　日月中时八面明。海水旋流倭国野，天文方戴福州城。<br>　　相轮顶上望浮世，尘里人心应总平。
◎卷.31【福州开元寺塔】周朴<br>　　开元寺里七重塔，遥对方山影拟齐。杂俗人看离世界，<br>　　孤高僧上觉天低。唯堪片片紫霞映，不与濛濛白雾迷。<br>　　心若无私罗汉在，参差免向日虹西。
◎卷.32【春日秦国怀古】周朴<br>　　荒郊一望欲消魂，泾水萦纡傍远村。牛马放多春草尽，<br>　　原田耕破古碑存。云和积雪苍山晚，烟伴残阳绿树昏。<br>　　数里黄沙行客路，不堪回首思秦原。
◎卷.33【春日游北园寄韩侍郎】周朴<br>　　灼灼春园晚色分，露珠千点映寒云。多情舞蝶穿花去，<br>　　解语流莺隔水闻。冷酒杯中宜泛滟，暖风林下自氛氲。<br>　　仙桃不肯全开拆，应借馀芳待使君。
◎卷.34【喜贺拔先辈衡阳除正字】周朴<br>　　黄纸晴空坠一缄，圣朝恩泽洗冤谗。李膺门客为闲客，<br>　　梅福官衔改旧衔。名自石渠书典籍，香从芸阁著衣衫。<br>　　寰中不用忧天旱，霖雨看看属傅岩。
◎卷.35【客州赁居寄萧郎中】周朴<br>　　松店茅轩向水开，东头舍赁一裴徊。窗吟苦为秋江静，<br>　　枕梦惊因晓角催。邻舍见愁赊酒与，主人知去索钱来。<br>　　眼看白笔为霖雨，肯使红鳞便曝腮。
◎卷.36【赠李裕先辈】周朴<br>　　晓擎弓箭入初场，一发曾穿百步杨。仙籍旧题前进士，<br>　　圣朝新奏校书郎。马疑金马门前马，香认芸香阁上香。<br>　　闲伴李膺红烛下，慢吟丝竹浅飞觞。
◎卷.37【桐柏观】周朴<br>　　东南一境清心目，有此千峰插翠微。人在下方冲月上，<br>　　鹤从高处破烟飞。岩深水落寒侵骨，门静花开色照衣。<br>　　欲识蓬莱今便是，更于何处学忘机。
◎卷.38【塞上】周朴<br>　　受降城必破，回落陇头移。蕃道北海北，谋生今始知。
◎卷.39【塞上曲】周朴<br>　　一阵风来一阵砂，有人行处没人家。<br>　　黄河九曲冰先合，紫塞三春不见花。
◎卷.40【塞下曲】周朴<br>　　石国胡儿向碛东，爱吹横笛引秋风。<br>　　夜来云雨皆飞尽，月照平沙万里空。
◎卷.41【咏猿】周朴<br>　　生在巫山更向西，不知何事到巴溪。<br>　　中宵为忆秋云伴，遥隔朱门向月啼。
◎卷.42【桃花】周朴<br>　　桃花春色暖先开，明媚谁人不看来。<br>　　可惜狂风吹落后，殷红片片点莓苔。
◎卷.43【薛老峰】周朴<br>　　薛老峰头三个字，须知此与石齐生。<br>　　直教截断苍苔色，浮世人侪眼始明。
◎卷.44【吊李群玉】周朴<br>　　群玉诗名冠李唐，投诗换得校书郎。<br>　　吟魂醉魄知何处，空有幽兰隔岸香。
◎卷.45【无等岩】周朴<br>　　建造上方藤影里，高僧往往似天台。<br>　　不知名树檐前长，曾问道人岩下来。
◎卷.46【句】周朴<br>　　古陵寒雨集，高鸟夕阳明。<br>　　高情千里外，长啸一声初。（以上见张为《主客图》）<br>　　月离山一丈，风吹花数苞。（见《吟窗杂录》）<br>　　晓来山鸟闹，雨过杏花稀。（见《优古堂诗话》）<br>　　曲渚回湾锁钓舟。<br>　　平潮晚影沈清底，远岳危栏等翠尖。（上见《海录碎事》）<br>　　白日才离沧海底，清光先照户窗前。（灵岩广化寺，<br>　　见《闽志》）<br>　　连云天堑有山色，极目海门无雁行。<br>　　可怜黄雀衔将去，从此庄周梦不成。（《咏蝶》。<br>　　见《泉州志》）<br>　　禅是大沩诗是朴，大唐天子只三人。（《赠大沩》）<br>第六百七十四卷
◎卷.1【感兴】郑谷<br>　　禾黍不阳艳，竞栽桃李春。翻令力耕者，半作卖花人。
◎卷.2【望湘亭】郑谷<br>　　湘水似伊水，湘人非故人。登临独无语，风柳自摇春。
◎卷.3【采桑】郑谷<br>　　晓陌携笼去，桑林路隔淮。何如斗百草，赌取凤凰钗。
◎卷.4【闷题】郑谷<br>　　落第春相困，无心惜落花。荆山归不得，归得亦无家。
◎卷.5【中台五题·乳毛松】郑谷<br>　　松格一何高，何人号乳毛。霜天寓直夜，愧尔伴闲曹。
◎卷.6【中台五题·樗里子墓】郑谷<br>　　贤人骨已销，墓树几荣凋。正直魂如在，斋心愿一招。
◎卷.7【中台五题·牡丹】郑谷<br>　　乱前看不足，乱后眼偏明。却得蓬蒿力，遮藏见太平。
◎卷.8【中台五题·玉蕊（乱前唐昌观玉蕊最盛）】郑谷<br>　　唐昌树已荒，天意眷文昌。晓入微风起，春时雪满墙。
◎卷.9【中台五题·石柱（外祖在南宫，七转名曹，镌记皆在）】郑谷<br>　　暴乱免遗折，森罗贤达名。末郎何所取，叨继外门荣。
◎卷.10【别同志】郑谷<br>　　所立共寒苦，平生同与游。相看临远水，独自上孤舟。<br>　　天淡沧浪晚，风悲兰杜秋。前程吟此景，为子上高楼。
◎卷.11【送进士卢棨东归】郑谷<br>　　灞岸草萋萋，离觞我独携。流年俱老大，失意又东西。<br>　　晓楚山云满，春吴水树低。到家梅雨歇，犹有子规啼。
◎卷.12【从叔郎中諴辍自秋曹分符安陆属群盗倡炽流毒…因有寄献】郑谷<br>　　华省称前任，何惭削一麾。沧洲失孤垒，白发出重围。<br>　　苦节翻多难，空山自喜归。悠悠清汉上，渔者日相依。
◎卷.13【送徐涣端公南归】郑谷<br>　　青衿离白社，朱绶始言归。此去应多羡，初心尽不违。<br>　　江帆和日落，越鸟近乡飞。一路春风里，杨花雪满衣。
◎卷.14【送祠部曹郎中邺出守洋州】郑谷<br>　　为儒欣出守，上路亦戎装。旧制诗多讽，分忧俗必康。<br>　　开怀江稻熟，寄信露橙香。郡阁清吟夜，寒星识望郎。
◎卷.15【送进士许彬】郑谷<br>　　泗上未休兵，壶关事可惊。流年催我老，远道念君行。<br>　　残雪临晴水，寒梅发故城。何当食新稻，岁稔又时平。
◎卷.16【次韵和王驾校书结绶见寄之什】郑谷<br>　　直应归谏署，方肯别山村。勤苦常同业，孤单共感恩。<br>　　醉披仙鹤氅，吟扣野僧门。梦见君高趣，天凉自灌园。
◎卷.17【秘阁伴直】郑谷<br>　　秘阁锁书深，墙南列晚岑。吏人同野鹿，庭木似山林。<br>　　浅井寒芜入，回廊叠藓侵。闲看薛稷鹤，共起五湖心。
◎卷.18【送太学颜明经及第东归】郑谷<br>　　平楚干戈后，田园失耦耕。艰难登一第，离乱省诸兄。<br>　　树没春江涨，人繁野渡晴。闲来思学馆，犹梦雪窗明。
◎卷.19【送进士赵能卿下第南归】郑谷<br>　　不归何慰亲，归去旧风尘。洒泪惭关吏，无言对越人。<br>　　远帆花月夜，微岸水天春。莫便随渔钓，平生已苦辛。
◎卷.20【送人游边】郑谷<br>　　春亦怯边游，此行风正秋。别离逢雨夜，道路向云州。<br>　　碛树藏城近，沙河漾日流。将军方破虏，莫惜献良筹。
◎卷.21【送人之九江谒郡侯苗员外绅】郑谷<br>　　泽国寻知己，南浮不偶游。湓城分楚塞，庐岳对江州。<br>　　晓饭临孤屿，春帆入乱流。双旌相望处，月白庾公楼。
◎卷.22【送许棠先辈之官泾县】郑谷<br>　　白头新作尉，县在故山中。高第能卑宦，前贤尚此风。<br>　　芜湖春荡漾，梅雨昼溟濛。佐理人安后，篇章莫废功。
◎卷.23【送司封从叔员外徼赴华州裴尚书均辟】郑谷<br>　　如何抛锦帐，莲府对莲峰。旧有云霞约，暂留鹓鹭踪。<br>　　敷溪秋雪岸，树谷夕阳钟。尽入新吟境，归朝兴莫慵。
◎卷.24【送京参翁先辈归闽中】郑谷<br>　　解印东归去，人情此际多。名高五七字，道胜两重科。<br>　　宿馆明寒烧，吟船兀夜波。家山春更好，越鸟在庭柯。
◎卷.25【赠别】郑谷<br>　　南游曾共游，相别倍相留。行色回灯晓，离声满竹秋。<br>　　稳眠彭蠡浪，好醉岳阳楼。明日逢佳景，为君成白头。
◎卷.26【南游】郑谷<br>　　凄凉怀古意，湘浦吊灵均。故国经新岁，扁舟寄病身。<br>　　山城多晓瘴，泽国少晴春。渐远无相识，青梅独向人。
◎卷.27【巴賨旅寓寄朝中从叔】郑谷<br>　　惊秋思浩然，信美向巴天。独倚临江树，初闻落日蝉。<br>　　哀荣悲往事，漂泊念多年。未便甘休去，吾宗尽见怜。
◎卷.28【寄司勋张员外学士】郑谷<br>　　平昔偏知我，司勋张外郎。昨来闻俶扰，忧甚欲颠狂。<br>　　烟暝搔愁鬓，春阴赖酒乡。江楼倚不得，横笛数声长。
◎卷.29【寄边上从事】郑谷<br>　　男儿怀壮节，何不事嫖姚。高叠观诸寨，全师护大朝。<br>　　浅山寒放马，乱火夜防苗。下第春愁甚，劳君远见招。
◎卷.30【寄左省韦起居序】郑谷<br>　　风神何蕴藉，张绪正当年。端简炉香里，濡毫洞案边。<br>　　饰装无雨备，著述减春眠。旦夕应弥入，银台晓候宣。
◎卷.31【寄赠蓝田韦少府先辈】郑谷<br>　　王畿第一县，县尉是词人。馆殿非初意，图书是旧贫。<br>　　斫冰泉窦响，赛雪庙松春。自此升通籍，清华日近身。
◎卷.32【寄怀元秀上人】郑谷<br>　　悠悠干禄利，草草废渔樵。身世堪惆怅，风骚颇寂寥。<br>　　高秋期野步，积雨放趋朝。得句如相忆，莎斋且见招。
◎卷.33【赠圆昉公（昉，蜀僧。僖宗幸蜀，昉坚免紫衣）】郑谷<br>　　天阶让紫衣，冷格鹤犹卑。道胜嫌名出，身闲觉老迟。<br>　　晚香延宿火，寒磬度高枝。长说长松寺，他年与我期。
◎卷.34【寄题方干处士】郑谷<br>　　山雪照湖水，漾舟湖畔归。松篁调远籁，台榭发清辉。<br>　　野岫分闲径，渔家并掩扉。暮年诗力在，新句更幽微。
◎卷.35【寄献湖州从叔员外】郑谷<br>　　顾渚山边郡，溪将罨画通。远看城郭里，全在水云中。<br>　　西阁归何晚，东吴兴未穷。茶香紫笋露，洲回白蘋风。<br>　　歌缓眉低翠，杯明蜡翦红。政成寻往事，辍棹问渔翁。
◎卷.36【访姨兄王斌渭口别墅】郑谷<br>　　枯桑河上村，寥落旧田园。少小曾来此，悲凉不可言。<br>　　访邻多指冢，问路半移原。久歉家僮散，初晴野荠繁。<br>　　客帆悬极浦，渔网晒危轩。苦涩诗盈箧，荒唐酒满尊。<br>　　高枝霜果在，幽渚暝禽喧。远霭笼樵响，微烟起烧痕。<br>　　哀荣孤族分，感激外兄恩。三宿忘归去，圭峰恰对门。
◎卷.37【放朝偶作】郑谷<br>　　寒极放朝天，欣闻半夜宣。时安逢密雪，日晏得高眠。<br>　　拥褐同休假，吟诗贺有年。坐来幽兴在，松亚小窗前。
◎卷.38【顺动后蓝田偶作（时丙辰初夏月）】郑谷<br>　　小谏升中谏，三年侍玉除。且言无所补，浩叹欲何如。<br>　　宫阙飞灰烬，嫔嫱落里闾。蓝峰秋更碧，沾洒望銮舆。
◎卷.39【府中寓止寄赵大谏】郑谷<br>　　老作含香客，贫无僦舍钱。神州容寄迹，大尹是同年。<br>　　密迩都忘倦，乖慵益见怜。雪风花月好，中夜便招延。
◎卷.40【峡中寓止二首】郑谷<br>　　荆州未解围，小县结茅茨。强对官人笑，甘为野鹤欺。<br>　　江春铺网阔，市晚鬻蔬迟。子美犹如此，翻然不敢悲。<br>　　传闻殊不定，銮辂几时还。俗易无常性，江清见老颜。<br>　　夜船归草市，春步上茶山。寨将来相问，儿童竞启关。
◎卷.41【颜惠詹事即孤侄舅氏谪官黔巫舟中相遇怆然有寄】郑谷<br>　　犹子在天末，念渠怀渭阳。巴山偶会遇，江浦共悲凉。<br>　　谪宦君何远，穷游我自强。瘴村三月暮，雨熟野梅黄。
◎卷.42【访题进士孙秦延福南街居】郑谷<br>　　多病久离索，相寻聊解颜。短墙通御水，疏树出南山。<br>　　岁月何难老，园林未得还。无门共荣达，孤坐却如闲。
◎卷.43【访题进士张乔延兴门外所居】郑谷<br>　　平生苦节同，旦夕会原东。掩卷斜阳里，看山落木中。<br>　　星霜今欲老，江海业全空。近日文场内，因君起古风。
◎卷.44【寄南浦谪官】郑谷<br>　　多才翻得罪，天末抱穷忧。白首为迁客，青山绕万州。<br>　　醉欹梅障晓，歌厌竹枝秋。望阙怀乡泪，荆江水共流。
◎卷.45【李夷遇侍御久滞水乡因抒寄怀】郑谷<br>　　簪豸年何久，悬帆兴甚长。江流爱吴越，诗格愈齐梁。<br>　　竹寺晴吟远，兰洲晚泊香。高闲徒自任，华省待为郎。
◎卷.46【寄膳部李郎中昌符】郑谷<br>　　鄠郊陪野步，早岁偶因诗。自后吟新句，长愁减旧知。<br>　　静灯微落烬，寒砚旋生澌。夜夜冥搜苦，那能鬓不衰。
◎卷.47【寄前水部贾员外嵩】郑谷<br>　　谢病别文昌，仙舟向越乡。贵为金马客，雅称水曹郎。<br>　　白鹭同孤洁，清波共渺茫。相如词赋外，骚雅趣何长。
◎卷.48【寄棋客】郑谷<br>　　松窗楸局稳，相顾思皆凝。几局赌山果，一先饶海僧。<br>　　覆图闻夜雨，下子对秋灯。何日无羁束，期君向杜陵。
◎卷.49【闻进士许彬罢举归睦州怅然怀寄】郑谷<br>　　桐庐归旧庐，垂老复樵渔。吾子虽言命，乡人懒读书。<br>　　烟舟撑晚浦，雨屐剪春蔬。异代名方振，哀吟莫废初。
◎卷.50【长安夜坐寄怀湖外嵇处士】郑谷<br>　　万里念江海，浩然天地秋。风高群木落，夜久数星流。<br>　　钟绝分宫漏，萤微隔御沟。遥思洞庭上，苇露滴渔舟。
◎卷.51【赠文士王雄】郑谷<br>　　知己竟何人，哀君尚苦辛。图书长在手，文学老于身。<br>　　公道天难废，贞姿世任嗔。小斋松菊静，愿卜子为邻。
◎卷.52【赠富平李宰】郑谷<br>　　夫君清且贫，琴鹤最相亲。简肃诸曹事，安闲一境人。<br>　　陵山云里拜，渠路雨中巡。易得连宵醉，千缸石冻春。
◎卷.53【赠尚颜上人】郑谷<br>　　相寻喜可知，放锡便论诗。酷爱山兼水，唯应我与师。<br>　　风雷吟不觉，猿鹤老为期。近辈推栖白，其如趣向卑。
◎卷.54【赠泗口苗居士】郑谷<br>　　岁晏乐园林，维摩契道心。江云寒不散，庭雪夜方深。<br>　　酒劝渔人饮，诗怜稚子吟。四郊多垒日，勉我舍朝簪。
◎卷.55【梁烛处士辞金陵，相国杜公归旧山，因以寄赠】郑谷<br>　　相庭留不得，江野有苔矶。两浙寻山遍，孤舟载鹤归。<br>　　世间书读尽，云外客来稀。谏署搜贤急，应难惜布衣。
◎卷.56【哭建州李员外频】郑谷<br>　　令终归故里，末岁道如初。旧友谁为志，清风岂易书。<br>　　雨坟生野蕨，乡奠钓江鱼。独夜吟还泣，前年伴直庐。
◎卷.57【哭进士李洞二首】郑谷<br>　　所惜绝吟声，不悲君不荣。李端终薄宦，贾岛得高名。<br>　　旅葬新坟小，遗孤远俗轻。犹疑随计晚，昨夜草虫鸣。<br>　　自闻东蜀病，唯我独关情。若近长江死，想君胜在生。<br>　　瘴蒸丹旐湿，灯隔素帷清。冢树僧栽后，新蝉一两声。
◎卷.58【南康郡牧陆肱郎中辟许棠先辈为郡从事，因有寄赠】郑谷<br>　　末路思前侣，犹为恋故巢。江山多胜境，宾主是贫交。<br>　　饮舫闲依苇，琴堂雅结茅。夜清僧伴宿，水月在松梢。
◎卷.59【久不得张乔消息】郑谷<br>　　天末去程孤，沿淮复向吴。乱离何处甚，安稳到家无。<br>　　树尽云垂野，樯稀月满湖。伤心绕村落，应少旧耕夫。
◎卷.60【题嵩高隐者居】郑谷<br>　　岂易访仙踪，云萝千万重。他年来卜隐，此景愿相容。<br>　　乱水林中路，深山雪里钟。见君琴酒乐，回首兴何慵。
◎卷.61【赵璘郎中席上赋蝴蝶】郑谷<br>　　寻艳复寻香，似闲还似忙。暖烟沈蕙径，微雨宿花房。<br>　　书幌轻随梦，歌楼误采妆。王孙深属意，绣入舞衣裳。
◎卷.62【贺进士骆用锡登第】郑谷<br>　　苦辛垂二纪，擢第却沾裳。春榜到春晚，一家荣一乡。<br>　　题名登塔喜，醵宴为花忙。好是东归日，高槐蕊半黄。
◎卷.63【兴州东池】郑谷<br>　　南连乳郡流，阔碧浸晴楼。彻底千峰影，无风一片秋。<br>　　垂杨拂莲叶，返照媚渔舟。鉴貌还惆怅，难遮两鬓羞。
◎卷.64【渠江旅思】郑谷<br>　　流落复蹉跎，交亲半逝波。谋身非不切，言命欲如何。<br>　　故楚春田废，穷巴瘴雨多。引人乡泪尽，夜夜竹枝歌。
◎卷.65【登杭州城（一作题杭州樟亭，一作题樟亭驿楼）】郑谷<br>　　漠漠江天外，登临返照间。潮来无别浦，木落见他山。<br>　　沙鸟晴飞远，渔人夜唱闲。岁穷归未得，心逐片帆还。
◎卷.66【曲江】郑谷<br>　　细草岸西东，酒旗摇水风。楼台在烟杪，鸥鹭下沙中。<br>　　翠幄晴相接，芳洲夜暂空。何人赏秋景，兴与此时同。
◎卷.67【沙苑】郑谷<br>　　茫茫信马行，不似近都城。苑吏犹迷路，江人莫问程。<br>　　聚来千嶂出，落去一川平。日暮客心速，愁闻雁数声。
◎卷.68【通川客舍】郑谷<br>　　奔走失前计，淹留非本心。已难消永夜，况复听秋霖。<br>　　渐解巴儿语，谁怜越客吟。黄花徒满手，白发不胜簪。
◎卷.69【潼关道中】郑谷<br>　　白道晓霜迷，离灯照马嘶。秋风满关树，残月隔河鸡。<br>　　来往非无倦，穷通岂易齐。何年归故社，披雨剪春畦。
◎卷.70【终南白鹤观】郑谷<br>　　步步景通真，门前众水分。柽萝诸洞合，钟磬上清闻。<br>　　古木千寻雪，寒山万丈云。终期扫坛级，来事紫阳君。
◎卷.71【题兴善寺寂上人院】郑谷<br>　　客来风雨后，院静似荒凉。罢讲蛩离砌，思山叶满廊。<br>　　腊高兴故疾，炉暖发馀香。自说匡庐侧，杉阴半石床。
◎卷.72【题水部李羽员外招国里居】郑谷<br>　　野色入前轩，翛然琴与尊。画僧依寺壁，栽苇学江村。<br>　　自酝花前酒，谁敲雪里门。不辞朝谒远，唯要近慈恩。
◎卷.73【信美寺岑上人（一作司空图诗）】郑谷<br>　　巡礼诸方遍，湘南颇有缘。焚香老山寺，乞食向江船。<br>　　纱碧笼名画，灯寒照净禅。我来能永日，莲漏滴阶前。
◎卷.74【池上】郑谷<br>　　池榭惬幽独，狂吟学解嘲。露荷香自在，风竹冷相敲。<br>　　丧志嫌孤宦，忘机爱澹交。仙山如有分，必拟访三茅。
◎卷.75【游贵侯城南林墅】郑谷<br>　　韦杜八九月，亭台高下风。独来新霁后，闲步澹烟中。<br>　　荷密连池绿，柿繁和叶红。主人贪贵达，清境属邻翁。
◎卷.76【江行】郑谷<br>　　漂泊病难任，逢人泪满襟。关东多事日，天末未归心。<br>　　夜雨荆江涨，春云郢树深。殷勤听渔唱，渐次入吴音。
◎卷.77【舟次通泉精舍】郑谷<br>　　江清如洛汭，寺好似香山。劳倦孤舟里，登临半日间。<br>　　树凉巢鹤健，岩响语僧闲。更共幽云约，秋随绛帐还。
◎卷.78【水轩】郑谷<br>　　日日狎沙禽，偷安且放吟。读书老不入，爱酒病还深。<br>　　歉后为羁客，兵馀问故林。杨花满床席，搔首度春阴。
◎卷.79【浔阳姚宰厅作】郑谷<br>　　县幽公事稀，庭草是山薇。足得招棋侣，何妨著道衣。<br>　　野泉当案落，汀鹭入衙飞。寺去东林近，多应隔宿归。
◎卷.80【梓潼岁暮】郑谷<br>　　江城无宿雪，风物易为春。酒美消磨日，梅香著莫人。<br>　　老吟穷景象，多难损精神。渐有还京望，绵州减战尘。
◎卷.81【咸阳】郑谷<br>　　咸阳城下宿，往事可悲思。未有谋身计，频迁反正期。<br>　　冻河孤棹涩，老树叠巢危。莫问今行止，漂漂不自知。
◎卷.82【长安感兴】郑谷<br>　　徒劳悲丧乱，自古戒繁华。落日狐兔径，近年公相家。<br>　　可悲闻玉笛，不见走香车。寂寞墙匡里，春阴挫杏花。
◎卷.83【闻所知游樊川有寄】郑谷<br>　　谁无泉石趣，朝下少同过。贪胜觉程近，爱闲经宿多。<br>　　片沙留白鸟，高木引青萝。醉把渔竿去，殷勤藉岸莎。
◎卷.84【张谷田舍】郑谷<br>　　县官清且俭，深谷有人家。一径入寒竹，小桥穿野花。<br>　　碓喧春涧满，梯倚绿桑斜。自说年来稔，前村酒可赊。
◎卷.85【深居】郑谷<br>　　吾道有谁同，深居自固穷。殷勤谢绿树，朝夕惠清风。<br>　　书满闲窗下，琴横野艇中。年来头更白，雅称钓鱼翁。
◎卷.86【端居】郑谷<br>　　叶叶下高梧，端居失所图。乱离时辈少，风月夜吟孤。<br>　　旧疾衰还有，穷愁醉暂无。秋光如水国，不语理霜须。
◎卷.87【郊园】郑谷<br>　　相近复相寻，山僧与水禽。烟蓑春钓静，雪屋夜棋深。<br>　　雅道谁开口，时风未醒心。溪光何以报，只有醉和吟。
◎卷.88【郊野】郑谷<br>　　蓼水菊篱边，新晴有乱蝉。秋光终寂寞，晚醉自留连。<br>　　野湿禾中露，村闲社后天。题诗满红叶，何必浣花笺。
◎卷.89【旅寓洛南村舍】郑谷<br>　　村落清明近，秋千稚女夸。春阴妨柳絮，月黑见梨花。<br>　　白鸟窥鱼网，青帘认酒家。幽栖虽自适，交友在京华。
◎卷.90【杏花】郑谷<br>　　不学梅欺雪，轻红照碧池。小桃新谢后，双燕却来时。<br>　　香属登龙客，烟笼宿蝶枝。临轩须貌取，风雨易离披。
◎卷.91【水林檎花】郑谷<br>　　一露一朝新，帘栊晓景分。艳和蜂蝶动，香带管弦闻。<br>　　笑拟春无力，妆浓酒渐醺。直疑风起夜，飞去替行云。
◎卷.92【蓼花】郑谷<br>　　蔟蔟复悠悠，年年拂漫流。差池伴黄菊，冷淡过清秋。<br>　　晚带鸣虫急，寒藏宿鹭愁。故溪归不得，凭仗系渔舟。
◎卷.93【江梅】郑谷<br>　　江梅且缓飞，前辈有歌词。莫惜黄金缕，难忘白雪枝。<br>　　吟看归不得，醉嗅立如痴。和雨和烟折，含情寄所思。
◎卷.94【荔枝】郑谷<br>　　平昔谁相爱，骊山遇贵妃。枉教生处远，愁见摘来稀。<br>　　晚夺红霞色，晴欺瘴日威。南荒何所恋，为尔即忘归。
◎卷.95【驻跸华下同年司封员外从翁许共游西溪久违前契戏成寄赠】郑谷<br>　　北渚牵吟兴，西溪爽共游。指期乘禁马，无暇狎沙鸥。<br>　　纵目怀青岛，澄心想碧流。明公非不爱，应待泛龙舟。
◎卷.96【谷自乱离之后在西蜀半纪之馀多寓止精舍…四韵以吊之】郑谷<br>　　每思闻净话，雨夜对禅床。未得重相见，秋灯照影堂。<br>　　孤云终负约，薄宦转堪伤。梦绕长松塔，遥焚一炷香。
◎卷.97【投时相十韵】郑谷<br>　　何以保孤危，操修自不知。众中常杜口，梦里亦吟诗。<br>　　失计辞山早，非才得仕迟。薄冰安可履，暗室岂能欺。<br>　　勤苦流萤信，吁嗟宿燕知。残钟残漏晓，落叶落花时。<br>　　故旧寒门少，文章外族衰。此生多轗轲，半世足漂离。<br>　　省署随清品，渔舟爽素期。恋恩休未遂，双鬓渐成丝。<br>第六百七十五卷
◎卷.1【喜秀上人相访】郑谷<br>　　雪初开一径，师忽扣双扉。老大情相近，林泉约共归。<br>　　忧荣栖省署，孤僻谢朝衣。他夜松堂宿，论诗更入微。
◎卷.2【夕阳】郑谷<br>　　夕阳秋更好，敛敛蕙兰中。极浦明残雨，长天急远鸿。<br>　　僧窗留半榻，渔舸透疏篷。莫恨清光尽，寒蟾即照空。
◎卷.3【摇落】郑谷<br>　　夜来摇落悲，桑枣半空枝。故国无消息，流年有乱离。<br>　　霜秦闻雁早，烟渭认帆迟。日暮寒鼙急，边军在雍岐。
◎卷.4【西蜀净众寺松溪八韵兼寄小笔崔处士】郑谷<br>　　松因溪得名，溪吹答松声。缭绕能穿寺，幽奇不在城。<br>　　寒烟斋后散，春雨夜中平。染岸苍苔古，翘沙白鸟明。<br>　　澄分僧影瘦，光彻客心清。带梵侵云响，和钟击石鸣。<br>　　淡烹新茗爽，暖泛落花轻。此景吟难尽，凭君画入京。
◎卷.5【迁客】郑谷<br>　　离夜闻横笛，可堪吹鹧鸪。雪冤知早晚，雨泣渡江湖。<br>　　秋树吹黄叶，腊烟垂绿芜。虞翻归有日，莫便哭穷途。
◎卷.6【蔡处士】郑谷<br>　　无著复无求，平生不解愁。鬻蔬贫洁净，中酒病风流。<br>　　旨趣陶山相，诗篇沈隐侯。小斋江色里，篱柱系渔舟。
◎卷.7【予尝有雪景一绝为人所讽吟段赞善小笔精微…诗谢之】郑谷<br>　　赞善贤相后，家藏名画多。留心于绘素，得事在烟波。<br>　　属兴同吟咏，成功更琢磨。爱予风雪句，幽绝写渔蓑。
◎卷.8【京兆府试残月如新月】郑谷<br>　　荣落何相似，初终却一般。犹疑和夕照，谁信堕朝寒。<br>　　水木辉华别，诗家比象难。佳人应误拜，栖鸟反求安。<br>　　屈指期轮满，何心谓影残。庾楼清赏处，吟彻曙钟看。
◎卷.9【咸通十四年府试木向荣（题中用韵）】郑谷<br>　　园林青气动，众木散寒声。败叶墙阴在，滋条雪后荣。<br>　　欣欣春令早，蔼蔼日华轻。庾岭梅先觉，隋堤柳暗惊。<br>　　山川应物候，皋壤起农情。只待花开日，连栖出谷莺。
◎卷.10【丞相孟夏祗荐南郊纪献十韵】郑谷<br>　　节应清和候，郊宫事洁羞。至诚闻上帝，明德祀圆丘。<br>　　雅用陶匏器，馨非黍稷流。就阳陈盛礼，匡国祷鸿休。<br>　　渐晓兰迎露，微凉麦弄秋。寿山横紫阁，瑞霭抱皇州。<br>　　外肃通班序，中严锡庆优。奏歌三酒备，表敬百神柔。<br>　　池碧将还凤，原清再问牛。万方瞻辅翼，共贺赞皇猷。
◎卷.11【叙事感恩上狄右丞】郑谷<br>　　昔岁曾投贽，关河在左冯。庾公垂顾遇，王粲许从容。<br>　　首荐叨殊礼，全家寓近封。白楼陪写望，青眼感遭逢。<br>　　顾念梁间燕，深怜涧底松。岚光莲岳逼，酒味菊花浓。<br>　　寇难旋移国，漂离几听蛩。半生悲逆旅，二纪间门墉。<br>　　蜀雪随僧蹋，荆烟逐雁冲。凋零归两鬓，举止失前踪。<br>　　得事虽甘晚，陈诗未肯慵。迩来趋九仞，又伴赏三峰。<br>　　栖托情何限，吹嘘意数重。自兹俦侣内，无复叹龙钟。
◎卷.12【咏怀】郑谷<br>　　迂疏虽可欺，心路甚男儿。薄宦浑无味，平生粗有诗。<br>　　淡交终不破，孤达晚相宜。直夜花前唤，朝寒雪里追。<br>　　竹声输我听，茶格共僧知。景物还多感，情怀偶不卑。<br>　　溪莺喧午寝，山蕨止春饥。险事销肠酒，清欢敌手棋。<br>　　香锄抛药圃，烟艇忆莎陂。自许亨途在，儒纲复振时。
◎卷.13【乾符丙申岁奉试春涨曲江池（用春字）】郑谷<br>　　王泽尚通津，恩波此日新。深疑一夜雨，宛似五湖春。<br>　　泛滟翘振鹭，澄清跃紫鳞。翠低孤屿柳，香失半汀蘋。<br>　　凤辇寻佳境，龙舟命近臣。桂花如入手，愿作从游人。
◎卷.14【华山】郑谷<br>　　峭仞耸巍巍，晴岚染近畿。孤高不可状，图写尽应非。<br>　　绝顶神仙会，半空鸾鹤归。云台分远霭，树谷隐斜晖。<br>　　坠石连村响，狂雷发庙威。气中寒渭阔，影外白楼微。<br>　　云对莲花落，泉横露掌飞。乳悬危磴滑，樵彻上方稀。<br>　　淡泊生真趣，逍遥息世机。野花明涧路，春藓涩松围。<br>　　远洞时闻磬，群僧昼掩扉。他年洗尘骨，香火愿相依。
◎卷.15【入阁】郑谷<br>　　秘殿临轩日，和銮返正年。两班文武盛，百辟羽仪全。<br>　　霜漏清中禁，风旗拂曙天。门严新勘契，仗入乍承宣。<br>　　玉几当红旭，金炉纵碧烟。对扬称法吏，赞引出宫钿。<br>　　言动挥毫疾，雍容执簿专。寿山晴叆叇，颢气暖连延。<br>　　礼有鸳鸾集，恩无雨露偏。小臣叨备位，歌咏泰阶前。
◎卷.16【故少师从翁隐岩别墅乱后榛芜感旧怆怀遂有追纪】郑谷<br>　　风骚为主人，凡俗仰清尘。密行称闺阃，明诚动搢绅。<br>　　周旋居显重，内外掌丝纶。妙主蓬壶籍，忠为社稷臣。<br>　　大仪墙仞峻，东辖纪纲新。闻善常开口，推公岂为身。<br>　　立朝鸣珮重，归宅典衣贫。半醉看花晚，中餐煮菜春。<br>　　晴台随鹿上，幽墅结僧邻。理论知清越，生徒得李频。<br>　　药香沾笔砚，竹色染衣巾。寄鹤眠云叟，骑驴入室宾。<br>　　近将姚监比，僻与段卿亲。叶积池边路，茶迟雪后薪。<br>　　所难留著述，谁不秉陶钧。丧乱时多变，追思事已陈。<br>　　浮华重发作，雅正甚湮沦。宗从今何在，依栖素有因。<br>　　七松无影响，双泪益悲辛。犹喜于门秀，年来屈复伸。
◎卷.17【送吏部曹郎中免官南归】郑谷<br>　　高名向己求，古韵古无俦。风月抛兰省，江山复桂州。<br>　　贤人知止足，中岁便归休。云鹤深相待，公卿不易留。<br>　　满朝张祖席，半路上仙舟。箧重藏吴画，茶新换越瓯。<br>　　郡迎红烛宴，寺宿翠岚楼。触目成幽兴，全家是胜游。<br>　　篷声渔叟雨，苇色鹭鸶秋。久别郊园改，将归里巷修。<br>　　桑麻胜禄食，节序免乡愁。阳朔花迎棹，崇贤叶满沟。<br>　　席春欢促膝，檐日暖梳头。道畅应为蝶，时来必问牛。<br>　　终须康庶品，未爽漱寒流。议在归群望，情难恋自由。<br>　　小生诚浅拙，早岁便依投。夏课每垂奖，雪天常见忧。<br>　　远招陪宿直，首荐向公侯。攀送偏挥洒，龙钟志未酬。
◎卷.18【回銮】郑谷<br>　　妖星沈雨露，和气满京关。上将忠勋立，明君法驾还。<br>　　顺风调雅乐，夹道序群班。香泛传宣里，尘清指顾间。<br>　　楼台新紫气，云物旧黄山。晓渭行朝肃，秋郊旷望闲。<br>　　庙灵安国步，日角动天颜。浩浩升平曲，流歌彻百蛮。
◎卷.19【峡中】郑谷<br>　　万重烟霭里，隐隐见夔州。夜静明月峡，春寒堆雪楼。<br>　　独吟谁会解，多病自淹留。往事如今日，聊同子美愁。
◎卷.20【蜀中寓止夏日自贻】郑谷<br>　　展转欹孤枕，风帏信寂寥。涨江垂螮蝀，骤雨闹芭蕉。<br>　　道阻归期晚，年加记性销。故人衰飒尽，相望在行朝。
◎卷.21【试笔偶书】郑谷<br>　　沙鸟与山麋，由来性不羁。可凭唯在道，难解莫过诗。<br>　　任笑孤吟僻，终嫌巧宦卑。乖慵恩地恕，冷淡好僧知。<br>　　华省惭公器，沧江负钓师。露花春直夜，烟鼓早朝时。<br>　　世路多艰梗，家风免坠遗。殷勤一蓑雨，只得梦中披。
◎卷.22【奔避】郑谷<br>　　奔避投人远，漂离易感恩。愁髯霜飒飒，病眼泪昏昏。<br>　　孤馆秋声树，寒江落照村。更闻归路绝，新寨截荆门。
◎卷.23【吊水部贾员外嵩】郑谷<br>　　八韵与五字，俱为时所先。幽魂应自慰，李白墓相连。
◎卷.24【贫女吟】郑谷<br>　　尘压鸳鸯废锦机，满头空插丽春枝。<br>　　东邻舞妓多金翠，笑剪灯花学画眉。
◎卷.25【席上贻歌者】郑谷<br>　　花月楼台近九衢，清歌一曲倒金壶。<br>　　座中亦有江南客，莫向春风唱鹧鸪。
◎卷.26【菊】郑谷<br>　　王孙莫把比荆蒿，九日枝枝近鬓毛。<br>　　露湿秋香满池岸，由来不羡瓦松高。
◎卷.27【下峡】郑谷<br>　　忆子啼猿绕树哀，雨随孤棹过阳台。<br>　　波头未白人头白，瞥见春风滟滪堆。
◎卷.28【文昌寓直】郑谷<br>　　何逊空阶夜雨平，朝来交直雨新晴。<br>　　落花乱上花砖上，不忍和苔蹋紫英。
◎卷.29【街西晚归】郑谷<br>　　御沟春水绕闲坊，信马归来傍短墙。<br>　　幽榭名园临紫陌，晚风时带牡丹香。
◎卷.30【十日菊】郑谷<br>　　节去蜂愁蝶不知，晓庭还绕折残枝。<br>　　自缘今日人心别，未必秋香一夜衰。
◎卷.31【鹭鸶】郑谷<br>　　闲立春塘烟淡淡，静眠寒苇雨飕飕。<br>　　渔翁归后汀沙晚，飞下滩头更自由。
◎卷.32【柳】郑谷<br>　　半烟半雨江桥畔，映杏映桃山路中。<br>　　会得离人无限意，千丝万絮惹春风。
◎卷.33【下第退居二首】郑谷<br>　　年来还未上丹梯，且著渔蓑谢故溪。<br>　　落尽梨花春又了，破篱残雨晚莺啼。<br>　　未尝青杏出长安，豪士应疑怕牡丹。<br>　　只有退耕耕不得，茫然村落水吹残。
◎卷.34【江宿闻芦管（商船小童善吹）】郑谷<br>　　塞曲凄清楚水滨，声声吹出落梅春。<br>　　须知风月千樯下，亦有葫芦河畔人。
◎卷.35【闲题】郑谷<br>　　举世何人肯自知，须逢精鉴定妍媸。<br>　　若教嫫母临明镜，也道不劳红粉施。
◎卷.36【曲江春草】郑谷<br>　　花落江堤蔟暖烟，雨馀草色远相连。<br>　　香轮莫辗青青破，留与愁人一醉眠。
◎卷.37【雪中偶题】郑谷<br>　　乱飘僧舍茶烟湿，密洒歌楼酒力微。<br>　　江上晚来堪画处，渔人披得一蓑归。
◎卷.38【题慈恩寺默公院】郑谷<br>　　虽近曲江居古寺，旧山终忆九华峰。<br>　　春来老病厌迎送，剪却牡丹栽野松。
◎卷.39【江上阻风】郑谷<br>　　水天春暗暮寒浓，船闭篷窗细雨中。<br>　　闻道渔家酒初熟，晚来翻喜打头风。
◎卷.40【淮上与友人别】郑谷<br>　　扬子江头杨柳春，杨花愁杀渡江人。<br>　　数声风笛离亭晚，君向潇湘我向秦。
◎卷.41【忍公小轩二首】郑谷<br>　　松溪水色绿于松，每到松溪到暮钟。<br>　　闲得心源只如此，问禅何必向双峰。<br>　　旧游前事半埃尘，多向林中结净因。<br>　　一念一炉香火里，后身唯愿似师身。
◎卷.42【淮上渔者】郑谷<br>　　白头波上白头翁，家逐船移浦浦风。<br>　　一尺鲈鱼新钓得，儿孙吹火荻花中。
◎卷.43【兴州江馆】郑谷<br>　　向蜀还秦计未成，寒蛩一夜绕床鸣。<br>　　愁眠不稳孤灯尽，坐听嘉陵江水声。
◎卷.44【题无本上人小斋】郑谷<br>　　寒寺唯应我访师，人稀境静雪销迟。<br>　　竹西落照侵窗好，堪惜归时落照时。
◎卷.45【七祖院小山】郑谷<br>　　小巧功成雨藓斑，轩车日日扣松关。<br>　　峨嵋咫尺无人去，却向僧窗看假山。
◎卷.46【定水寺行香】郑谷<br>　　听经看画绕虚廊，风拂金炉待赐香。<br>　　丞相未来春雪密，暂偷闲卧老僧床。
◎卷.47【浯溪】郑谷<br>　　湛湛清江叠叠山，白云白鸟在其间。<br>　　渔翁醉睡又醒睡，谁道皇天最惜闲。
◎卷.48【闷题】郑谷<br>　　莫厌九衢尘土间，秋晴满眼是南山。<br>　　僧家未必全无事，道著访僧心且闲。
◎卷.49【重访黄神谷策禅者】郑谷<br>　　初尘芸阁辞禅阁，却访支郎是老郎。<br>　　我趣转卑师趣静，数峰秋雪一炉香。
◎卷.50【别修觉寺无本上人】郑谷<br>　　松上闲云石上苔，自嫌归去夕阳催。<br>　　山门握手无他语，只约今冬看雪来。
◎卷.51【赠日东鉴禅师】郑谷<br>　　故国无心渡海潮，老禅方丈倚中条。<br>　　夜深雨绝松堂静，一点山萤照寂寥。
◎卷.52【传经院壁画松】郑谷<br>　　危根瘦尽耸孤峰，珍重江僧好笔踪。<br>　　得向游人多处画，却胜涧底作真松。
◎卷.53【高蟾先辈以诗笔相示抒成寄酬】郑谷<br>　　张生故国三千里，知者唯应杜紫微。<br>　　君有君恩秋后叶，可能更羡谢玄晖。
◎卷.54【为人题】郑谷<br>　　泪湿孤鸾晓镜昏，近来方解惜青春。<br>　　杏花杨柳年年好，不忍回看旧写真。
◎卷.55【越鸟】郑谷<br>　　背霜南雁不到处，倚棹北人初听时。<br>　　梅雨满江春草歇，一声声在荔枝枝。
◎卷.56【黄莺】郑谷<br>　　春云薄薄日辉辉，宫树烟深隔水飞。<br>　　应为能歌系仙籍，麻姑乞与女真衣。
◎卷.57【失鹭鸶】郑谷<br>　　野格由来倦小池，惊飞却下碧江涯。<br>　　月昏风急何处宿，秋岸萧萧黄苇枝。
◎卷.58【苔钱】郑谷<br>　　春红秋紫绕池台，个个圆如济世财。<br>　　雨后无端满穷巷，买花不得买愁来。
◎卷.59【莲叶】郑谷<br>　　移舟水溅差差绿，倚槛风摇柄柄香。<br>　　多谢浣溪人不折，雨中留得盖鸳鸯。
◎卷.60【蜀中赏海棠】郑谷<br>　　浓淡芳春满蜀乡，半随风雨断莺肠。<br>　　浣花溪上堪惆怅，子美无心为发扬。
◎卷.61【投所知】郑谷<br>　　砌下芝兰新满径，门前桃李旧垂阴。<br>　　却应回念江边草，放出春烟一寸心。
◎卷.62【早入谏院二首】郑谷<br>　　玉阶春冷未催班，暂拂尘衣就笏眠。<br>　　孤立小心还自笑，梦魂潜绕御炉烟。<br>　　紫云重叠抱春城，廊下人稀唱漏声。<br>　　偷得微吟斜倚柱，满衣花露听宫莺。
◎卷.63【忝官谏垣明日转对】郑谷<br>　　吾君英睿相君贤，其那寰区未晏然。<br>　　明日翠华春殿下，不知何语可闻天。
◎卷.64【再经南阳】郑谷<br>　　平芜漠漠失楼台，昔日游人乱后来。<br>　　寥落墙匡春欲暮，烧残官树有花开。
◎卷.65【赠下第举公】郑谷<br>　　见君失意我惆怅，记得当年落第情。<br>　　出去无憀归又闷，花南慢打讲钟声。
◎卷.66【春阴】郑谷<br>　　推琴当酒度春阴，不解谋生只解吟。<br>　　舞蝶歌莺莫相试，老郎心是老僧心。
◎卷.67【送张逸人】郑谷<br>　　人间疏散更无人，浪兀孤舟酒兀身。<br>　　芦笋鲈鱼抛不得，五陵珍重五湖春。
◎卷.68【初还京师寓止府署偶题屋壁】郑谷<br>　　秋光不见旧亭台，四顾荒凉瓦砾堆。<br>　　火力不能销地力，乱前黄菊眼前开。
◎卷.69【擢第后入蜀经罗村，路见海棠盛开偶有题咏】郑谷<br>　　上国休夸红杏艳，深溪自照绿苔矶。一枝低带流莺睡，<br>　　数片狂和舞蝶飞。堪恨路长移不得，可无人与画将归。<br>　　手中已有新春桂，多谢烟香更入衣。
◎卷.70【次韵和礼部卢侍郎江上秋夕寓怀】郑谷<br>　　卢郎到处觉风生，蜀郡留连亚相情。乱后江山悲庾信，<br>　　夜来烟月属袁宏。梦归兰省寒星动，吟向莎洲宿鹭惊。<br>　　未脱白衣头半白，叨陪属和倍为荣。
◎卷.71【宜春再访芳公言公幽斋写怀叙事，因赋长言】郑谷<br>　　入门长恐先师在，香印纱灯似昔年，涧路萦回斋处远，<br>　　松堂虚豁讲声圆。顷为弟子曾同社，今忝星郎更契缘。<br>　　顾渚一瓯春有味，中林话旧亦潸然。
◎卷.72【读李白集】郑谷<br>　　何事文星与酒星，一时钟在李先生。<br>　　高吟大醉三千首，留著人间伴月明。
◎卷.73【卷末偶题三首】郑谷<br>　　一卷疏芜一百篇，名成未敢暂忘筌。<br>　　何如海日生残夜，一句能令万古传。<br>　　七岁侍行湖外去，岳阳楼上敢题诗。<br>　　如今寒晚无功业，何以胜任国士知。<br>　　一第由来是出身，垂名俱为国风陈。<br>　　此生若不知骚雅，孤宦如何作近臣。
◎卷.74【读前集二首】郑谷<br>　　殷璠裁鉴英灵集，颇觉同才得旨深。<br>　　何事后来高仲武，品题间气未公心。<br>　　风骚如线不胜悲，国步多艰即此时。<br>　　爱日满阶看古集，只应陶集是吾师。
◎卷.75【渚宫乱后作】郑谷<br>　　乡人来话乱离情，泪滴残阳问楚荆。白社已应无故老，<br>　　清江依旧绕空城。高秋军旅齐山树，昔日渔家是野营。<br>　　牢落故居灰烬后，黄花紫蔓上墙生。
◎卷.76【鹧鸪（谷以此诗得名，时号为郑鹧鸪）】郑谷<br>　　暖戏烟芜锦翼齐，品流应得近山鸡。雨昏青草湖边过，<br>　　花落黄陵庙里啼。游子乍闻征袖湿，佳人才唱翠眉低。<br>　　相呼相应湘江阔，苦竹丛深春日西。
◎卷.77【燕】郑谷<br>　　年去年来来去忙，春寒烟暝渡潇湘。低飞绿岸和梅雨，<br>　　乱入红楼拣杏梁。闲几砚中窥水浅，落花径里得泥香。<br>　　千言万语无人会，又逐流莺过短墙。
◎卷.78【侯家鹧鸪】郑谷<br>　　江天梅雨湿江蓠，到处烟香是此时。苦竹岭无归去日，<br>　　海棠花落旧栖枝。春宵思极兰灯暗，晓月啼多锦幕垂。<br>　　唯有佳人忆南国，殷勤为尔唱愁词。
◎卷.79【雁】郑谷<br>　　八月悲风九月霜，蓼花红淡苇条黄。石头城下波摇影，<br>　　星子湾西云间行。惊散渔家吹短笛，失群征戍锁残阳。<br>　　故乡闻尔亦惆怅，何况扁舟非故乡。
◎卷.80【水（西蜀净众寺五题）】郑谷<br>　　竹院松廊分数派，不空清泚亦逶迤。落花相逐去何处，<br>　　幽鹭独来无限时。洗钵老僧临岸久，钓鱼闲客卷纶迟。<br>　　晚晴一片连莎绿，悔与沧浪有旧期。
◎卷.81【海棠】郑谷<br>　　春风用意匀颜色，销得携觞与赋诗。秾丽最宜新著雨，<br>　　娇饶全在欲开时。莫愁粉黛临窗懒，梁广丹青点笔迟。<br>　　朝醉暮吟看不足，羡他蝴蝶宿深枝。
◎卷.82【竹】郑谷<br>　　宜烟宜雨又宜风，拂水藏村复间松。移得萧骚从远寺，<br>　　洗来疏净见前峰。侵阶藓拆春芽迸，绕径莎微夏荫浓。<br>　　无赖杏花多意绪，数枝穿翠好相容。
◎卷.83【荔枝树】郑谷<br>　　二京曾见画图中，数本芳菲色不同。孤棹今来巴徼外，<br>　　一枝烟雨思无穷。夜郎城近含香瘴，杜宇巢低起暝风。<br>　　肠断渝泸霜霰薄，不教叶似灞陵红。
◎卷.84【锦二首】郑谷<br>　　布素豪家定不看，若无文彩入时难。红迷天子帆边日，<br>　　紫夺星郎帐外兰。春水濯来云雁活，夜机挑处雨灯寒。<br>　　舞衣转转求新样，不问流离桑柘残。<br>　　文君手里曙霞生，美号仍闻借蜀城。夺得始知袍更贵，<br>　　著归方觉昼偏荣。宫花颜色开时丽，池雁毛衣浴后明。<br>　　礼部郎官人所重，省中别占好窠名。
◎卷.85【蜡烛】郑谷<br>　　仙漏迟迟出建章，宫帘不动透清光。金闱露白新裁诏，<br>　　画阁春红正试妆。泪滴杯盘何所恨，烬飘兰麝暗和香。<br>　　多情更有分明处，照得歌尘下燕梁。
◎卷.86【灯】郑谷<br>　　雨向莎阶滴未休，冷光孤恨两悠悠。船中闻雁洞庭宿，<br>　　床下有蛩长信秋。背照翠帘新洒别，不挑红烬正含愁。<br>　　萧骚寒竹南窗静，一局闲棋为尔留。
◎卷.87【宗人作尉唐昌官署幽胜而又博学精富得以言谈…留书屋壁】郑谷<br>　　公堂潇洒有林泉，只隔苔墙是渚田。宗党相亲离乱世，<br>　　春秋闲论战争年。远江惊鹭来池口，绝顶归云过竹边。<br>　　风雨夜长同一宿，旧游多共忆樊川。
◎卷.88【为户部李郎中与令季端公寓止渠州江寺偶作寄献】郑谷<br>　　退居潇洒寄禅关，高挂朝簪净室间。孤岛虽留双鹤歇，<br>　　五云争放二龙闲。轻舟共泛花边水，野屐同登竹外山。<br>　　仙署金闺虚位久，夜清应梦近天颜。
◎卷.89【重阳日访元秀上人】郑谷<br>　　红叶黄花秋景宽，醉吟朝夕在樊川。却嫌今日登山俗，<br>　　且共高僧对榻眠。别画长怀吴寺壁，宜茶偏赏霅溪泉。<br>　　归来童稚争相笑，何事无人与酒船。<br>第六百七十六卷
◎卷.1【阙下春日】郑谷<br>　　建章宫殿紫云飘，春漏迟迟下绛霄。绮陌暖风嘶去马，<br>　　粉廊初日照趋朝。花经宿雨香难拾，莺在豪家语更娇。<br>　　秦楚年年有离别，扬鞭挥袖灞陵桥。
◎卷.2【赠刘神童（六岁及第）】郑谷<br>　　习读在前生，僧谈足可明。还家虽解喜，登第未知荣。<br>　　时果曾沾赐，春闱不挂情。灯前犹恶睡，寤语读书声。
◎卷.3【远游】郑谷<br>　　江湖犹足事，食宿戍鼙喧。久客秋风起，孤舟夜浪翻。<br>　　乡音离楚水，庙貌入湘源。岸阔凫鹥小，林垂橘柚繁。<br>　　津官来有意，渔者笑无言。早晚酬僧约，中条有药园。
◎卷.4【光化戊午年举公见示省试春草碧色诗偶赋是题】郑谷<br>　　苌弘血染新，含露满江滨。想得寻花径，应迷拾翠人。<br>　　窗纱迎拥砌，簪玉姑成茵。天借新晴色，云饶落日春。<br>　　岚光垂处合，眉黛看时嚬。愿与仙桃比，无令惹路尘。
◎卷.5【江际】郑谷<br>　　杳杳渔舟破暝烟，疏疏芦苇旧江天。那堪流落逢摇落，<br>　　可得潸然是偶然。万顷白波迷宿鹭，一林黄叶送残蝉。<br>　　兵车未息年华促，早晚闲吟向浐川。
◎卷.6【将之泸郡旅次遂州遇裴晤员外谪居于此话旧凄凉因寄二首】郑谷<br>　　谁解登高问上玄，谪仙何事谪诗仙，云遮列宿离华省，<br>　　树荫澄江入野船。黄鸟晚啼愁瘴雨，青梅早落中蛮烟。<br>　　不知几首南行曲，留与巴儿万古传。<br>　　昔年共照松溪影，松折溪荒僧已无。今日重思锦城事，<br>　　雪销花谢梦何殊。乱离未定身俱老，骚雅全休道甚孤。<br>　　我拜师门更南去，荔枝春熟向渝泸。
◎卷.7【次韵和秀上人长安寺居言怀寄渚宫禅者】郑谷<br>　　旧斋松老别多年，香社人稀丧乱间。出寺只知趋内殿，<br>　　闭门长似在深山。卧听秦树秋钟断，吟想荆江夕鸟还。<br>　　唯恐兴来飞锡去，老郎无路更追攀。
◎卷.8【蜀中春日】郑谷<br>　　海棠风外独沾巾，襟袖无端惹蜀尘。和暖又逢挑菜日，<br>　　寂寥未是探花人。不嫌蚁酒冲愁肺，却忆渔蓑覆病身。<br>　　何事晚来微雨后，锦江春学曲江春。
◎卷.9【游蜀（一作蜀中春暮）】郑谷<br>　　所向明知是暗投，两行清泪语前流。云横新塞遮秦甸，<br>　　花落空山入阆州。不忿黄鹂惊晓梦，唯应杜宇信春愁。<br>　　梅黄麦绿无归处，可得漂漂爱浪游。
◎卷.10【峡中尝茶】郑谷<br>　　蔟蔟新英摘露光，小江园里火煎尝。吴僧漫说鸦山好，<br>　　蜀叟休夸鸟觜香。合座半瓯轻泛绿，开缄数片浅含黄。<br>　　鹿门病客不归去，酒渴更知春味长。
◎卷.11【辇下冬暮咏怀】郑谷<br>　　永巷闲吟一径蒿，轻肥大笑事风骚。烟含紫禁花期近，<br>　　雪满长安酒价高。失路渐惊前计错，逢僧更念此生劳。<br>　　十年春泪催衰飒，羞向清流照鬓毛。
◎卷.12【石城】郑谷<br>　　石城昔为莫愁乡，莫愁魂散石城荒。江人依旧棹舴艋，<br>　　江岸还飞双鸳鸯。帆去帆来风浩渺，花开花落春悲凉。<br>　　烟浓草远望不尽，千古汉阳闲夕阳。
◎卷.13【蜀中三首】郑谷<br>　　马头春向鹿头关，远树平芜一望闲。雪下文君沾酒市，<br>　　云藏李白读书山。江楼客恨黄梅后，村落人歌紫芋间。<br>　　堤月桥灯好时景，汉庭无事不征蛮。<br>　　夜无多雨晓生尘，草色岚光日日新。蒙顶茶畦千点露，<br>　　浣花笺纸一溪春。扬雄宅在唯乔木，杜甫台荒绝旧邻。<br>　　却共海棠花有约，数年留滞不归人。<br>　　渚远江清碧簟纹，小桃花绕薛涛坟。朱桥直指金门路，<br>　　粉堞高连玉垒云。窗下斫琴翘凤足，波中濯锦散鸥群。<br>　　子规夜夜啼巴树，不并吴乡楚国闻。
◎卷.14【少华甘露寺】郑谷<br>　　石门萝径与天邻，雨桧风篁远近闻。饮涧鹿喧双派水，<br>　　上楼僧蹋一梯云。孤烟薄暮关城没，远色初晴渭曲分。<br>　　长欲然香来此宿，北林猿鹤旧同群。
◎卷.15【慈恩寺偶题】郑谷<br>　　往事悠悠添浩叹，劳生扰扰竟何能。故山岁晚不归去，<br>　　高塔晴来独自登。林下听经秋苑鹿，江边扫叶夕阳僧。<br>　　吟馀却起双峰念，曾看庵西瀑布冰。
◎卷.16【石门山泉】郑谷<br>　　一脉清冷何所之，萦莎漱藓入僧池。云边野客穷来处，<br>　　石上寒猿见落时。聚沫绕崖残雪在，迸流穿树堕花随。<br>　　烟春雨晚闲吟去，不复远寻皇子陂。
◎卷.17【渭阳楼闲望】郑谷<br>　　千重二华见皇州，望尽凝岚即此楼。细雨不藏秦树色，<br>　　夕阳空照渭河流。后车宁见前车覆，今日难忘昨日忧。<br>　　扰扰尘中犹未已，可能疏傅独能休。
◎卷.18【送田光】郑谷<br>　　九陌低迷谁问我，五湖流浪可悲君。著书笑破苏司业，<br>　　赋咏思齐郑广文。理棹好携三百首，阻风须饮几千分。<br>　　耒阳江口春山绿，恸哭应寻杜甫坟。
◎卷.19【送进士吴延保及第后南游】郑谷<br>　　得意却思寻旧迹，新衔未切向兰台。吟看秋草出关去，<br>　　逢见故人随计来。胜地昔年诗板在，清歌几处郡筵开。<br>　　江湖易有淹留兴，莫待春风落庾梅。
◎卷.20【送进士王驾下第归蒲中（时行朝在西蜀）】郑谷<br>　　失意离愁春不知，到家时是落花时。孤单取事休言命，<br>　　早晚逢人苦爱诗。度塞风沙归路远，傍河桑柘旧居移。<br>　　应嗟我又巴江去，游子悠悠听子规。
◎卷.21【作尉鄠郊送进士潘为下第南归】郑谷<br>　　归去宜春春水深，麦秋梅雨过湘阴。乡园几度经狂寇，<br>　　桑柘谁家有旧林。结绶位卑甘晚达，登龙心在且高吟。<br>　　灞陵桥上杨花里，酒满芳樽泪满襟。
◎卷.22【送进士韦序赴举】郑谷<br>　　丹霞照上三清路，瑞锦裁成五色毫。波浪不能随世态，<br>　　鸾凰应得入吾曹。秋山晚水吟情远，雪竹风松醉格高。<br>　　预想明年腾跃处，龙津春碧浸仙桃。
◎卷.23【寄献狄右丞】郑谷<br>　　逐胜偷闲向杜陵，爱僧不爱紫衣僧。身为醉客思吟客，<br>　　官自中丞拜右丞。残月露垂朝阙盖，落花风动宿斋灯。<br>　　孤单小谏渔舟在，心恋清潭去未能。
◎卷.24【转正郎后寄献集贤相公】郑谷<br>　　予名初在德门前，屈指年来三十年。自贺孤危终际会，<br>　　别将流涕感阶缘。止陪鸳鹭居清秩，滥应星辰浼上玄。<br>　　平昔苦心何所恨，受恩多是旧诗篇。
◎卷.25【所知从事近藩偶有怀寄】郑谷<br>　　官舍种莎僧对榻，生涯如在旧山贫。酒醒草檄闻残漏，<br>　　花落移厨送晚春。水墨画松清睡眼，云霞仙氅挂吟身。<br>　　霜台伏首思归切，莫把渔竿逐逸人。
◎卷.26【献大京兆薛常侍能】郑谷<br>　　耻将官业竞前途，自爱篇章古不如。一炷香新开道院，<br>　　数坊人聚避朝车。纵游藉草花垂酒，闲卧临窗燕拂书。<br>　　唯有明公赏新句，秋风不敢忆鲈鱼。
◎卷.27【寄赠孙路处士】郑谷<br>　　平生诗誉更谁过，归老东吴命若何。知己凋零垂白发，<br>　　故园寥落近沧波。酒醒藓砌花阴转，病起渔舟鹭迹多。<br>　　深入富春人不见，闲门空掩半庭莎。
◎卷.28【献制诰杨舍人】郑谷<br>　　为郡东吴只饮冰，琐闱频降凤书征。随行已有朱衣吏，<br>　　伴直多招紫阁僧。窗下调琴鸣远水，帘前睡鹤背秋灯。<br>　　苇陂竹坞情无限，闲话毗陵问杜陵。
◎卷.29【次韵酬张补阙因寒食见寄之什】郑谷<br>　　柳近清明翠缕长，多情右衮不相忘。开缄虽睹新篇丽，<br>　　破鼻须闻冷酒香。时态懒随人上下，花心甘被蝶分张。<br>　　朝稀且莫轻春赏，胜事由来在帝乡。
◎卷.30【赠宗人前公安宰君】郑谷<br>　　喧卑从宦出喧卑，别画能琴又解棋。海上春耕因乱废，<br>　　年来冬荐得官迟。风中夜犬惊槐巷，月下寒驴啮槿篱。<br>　　孤散恨无推唱路，耿怀吟得赠君诗。
◎卷.31【寄赠杨夔处士】郑谷<br>　　结茅只约钓鱼台，溅水鸬鹚去又回。春卧瓮边听酒熟，<br>　　露吟庭际待花开。三江胜景遨游遍，百氏群书讲贯来。<br>　　国步未安风雅薄，可能高尚掞天才。
◎卷.32【寄同年礼部赵郎中】郑谷<br>　　仙步徐徐整羽衣，小仪澄澹转中仪。桦飘红烬趋朝路，<br>　　兰纵清香宿省时。彩笔烟霞供不足，纶闱鸾凤讶来迟。<br>　　自怜孤宦谁相念，祷祝空吟一首诗。
◎卷.33【春暮咏怀寄集贤韦起居衮】郑谷<br>　　寂寂风帘信自垂，杨花笋箨正离披。长安一夜残春雨，<br>　　右省三年老拾遗。坐看群贤争得路，退量孤分且吟诗。<br>　　五湖烟网非无意，未去难忘国士知。
◎卷.34【多情】郑谷<br>　　赋分多情却自嗟，萧衰未必为年华。睡轻可忍风敲竹，<br>　　饮散那堪月在花。薄宦因循抛岘首，故人流落向天涯。<br>　　莺春雁夜长如此，赖是幽居近酒家。
◎卷.35【感怀投时相】郑谷<br>　　非才偶忝直文昌，两鬓年深一镜霜。待漏敢辞称小吏，<br>　　立班犹未出中行。孤吟马迹抛槐陌，远梦渔竿掷苇乡。<br>　　丞相旧知为学苦，更教何处贡篇章。
◎卷.36【自贻】郑谷<br>　　饮筵博席与心违，野眺春吟更是谁。琴有涧风声转淡，<br>　　诗无僧字格还卑。恨抛水国荷蓑雨，贫过长安樱笋时。<br>　　头角俊髦应指笑，权门踪迹独差池。
◎卷.37【自遣】郑谷<br>　　强健宦途何足谓，入微章句更难论。谁知野性真天性，<br>　　不扣权门扣道门。窥砚晚莺临砌树，迸阶春笋隔篱根。<br>　　朝回何处消长日，紫阁峰南有旧村。
◎卷.38【中年】郑谷<br>　　漠漠秦云淡淡天，新年景象入中年。情多最恨花无语，<br>　　愁破方知酒有权。苔色满墙寻故第，雨声一夜忆春田。<br>　　衰迟自喜添诗学，更把前题改数联。
◎卷.39【自适】郑谷<br>　　紫陌奔驰不暂停，送迎终日在郊坰。年来鬓畔未垂白，<br>　　雨后江头且蹋青。浮蚁满杯难暂舍，贯珠一曲莫辞听。<br>　　春风只有九十日，可合花前半日醒。
◎卷.40【结绶鄠郊縻摄府署偶有自咏】郑谷<br>　　莺离寒谷士逢春，释褐来年暂种芸。自笑老为梅少府，<br>　　可堪贫摄鲍参军。酒醒往事多兴念，吟苦邻居必厌闻。<br>　　推却簿书搔短发，落花飞絮正纷纷。
◎卷.41【漂泊】郑谷<br>　　槿坠蓬疏池馆清，日光风绪淡无情。鲈鱼斫鲙输张翰，<br>　　橘树呼奴羡李衡。十口漂零犹寄食，两川消息未休兵。<br>　　黄花催促重阳近，何处登高望二京。
◎卷.42【吊故礼部韦员外序】郑谷<br>　　腊雪初晴花举杯，便期携手上春台。高情唯怕酒不满，<br>　　长逝可悲花正开。晓奠莺啼残漏在，风帏燕觅旧巢来。<br>　　杜陵芳草年年绿，醉魄吟魂无复回。
◎卷.43【渼陂】郑谷<br>　　昔事东流共不回，春深独向渼陂来。乱前别业依稀在，<br>　　雨里繁花寂寞开。却展渔丝无野艇，旧题诗句没苍苔。<br>　　潸然四顾难消遣，只有佯狂泥酒杯。
◎卷.44【代秋扇词】郑谷<br>　　露入庭芜恨已深，热时天下是知音。汗流浃背曾施力，<br>　　气爽中宵便负心。一片山溪从蠹损，数行文字任尘侵。<br>　　绿槐阴合清和后，不会何颜又见寻。
◎卷.45【宣义里舍冬暮自贻】郑谷<br>　　幽居不称在长安，沟浅浮春岸雪残。板屋渐移方带野，<br>　　水车新入夜添寒。名如有分终须立，道若离心岂易宽。<br>　　满眼尘埃驰骛去，独寻烟竹剪渔竿。
◎卷.46【省中偶作】郑谷<br>　　三转郎曹自勉旃，莎阶吟步想前贤。未如何逊无佳句，<br>　　若比冯唐是壮年。捧制名题黄纸尾，约僧心在白云边。<br>　　乳毛松雪春来好，直夜清闲且学禅。
◎卷.47【同志顾云下第出京偶有寄勉】郑谷<br>　　凤策联华是国华，春来偶未上仙槎。乡连南渡思菰米，<br>　　泪滴东风避杏花。吟聒暮莺归庙院，睡消迟日寄僧家。<br>　　一般情绪应相信，门静莎深树影斜。
◎卷.48【敷溪高士】郑谷<br>　　敷溪南岸掩柴荆，挂却朝衣爱净名。闲得林园栽树法，<br>　　喜闻儿侄读书声。眠窗日暖添幽梦，步野风清散酒酲。<br>　　谪去征还何扰扰，片云相伴看衰荣。
◎卷.49【九日偶怀寄左省张起居】郑谷<br>　　令节争欢我独闲，荒台尽日向晴山。浑无酒泛金英菊，<br>　　漫道官趋玉笋班。深愧青莎迎野步，不堪红叶照衰颜。<br>　　羡君官重多吟兴，醉带南陂落照还。
◎卷.50【春夕伴同年礼部赵员外省直】郑谷<br>　　锦帐名郎重锦科，清宵寓直纵吟哦。冰含玉镜春寒在，<br>　　粉傅仙闱月色多。视草即应归属望，握兰知道暂经过。<br>　　流莺百啭和残漏，犹把芳樽藉露莎。
◎卷.51【倦客】郑谷<br>　　十年五年岐路中，千里万里西复东。匹马愁冲晚村雪，<br>　　孤舟闷阻春江风。达士由来知道在，昔贤何必哭途穷。<br>　　闲烹芦笋炊菰米，会向源乡作醉翁。
◎卷.52【温处士能画鹭鹚以四韵换之】郑谷<br>　　昔年吟醉绕江蓠，爱把渔竿伴鹭鹚。闻说小毫能纵逸，<br>　　敢凭轻素写幽奇。涓涓浪溅残菱蔓，戛戛风搜折苇枝。<br>　　得向晓窗闲挂玩，雪蓑烟艇恨无遗。
◎卷.53【驾部郑郎中三十八丈尹贰东周荣加金紫谷以末派…因贺送】郑谷<br>　　香浮玉陛晓辞天，袍拂蒲茸称少年。郎署转曹虽久次，<br>　　京河亚尹是优贤。纵游云水无公事，贵买琴书有俸钱。<br>　　今日龙门看松雪，探春明日向平泉。
◎卷.54【欹枕】郑谷<br>　　欹枕高眠日午春，酒酣睡足最闲身。<br>　　明朝会得穷通理，未必输他马上人。
◎卷.55【野步】郑谷<br>　　翠岚迎步兴何长，笑领渔翁入醉乡。<br>　　日暮渚田微雨后，鹭鹚闲暇稻花香。
◎卷.56【偶书】郑谷<br>　　承时偷喜负明神，务实那能得庇身。<br>　　不会苍苍主何事，忍饥多是力耕人。
◎卷.57【静吟】郑谷<br>　　骚雅荒凉我未安，月和馀雪夜吟寒。<br>　　相门相客应相笑，得句胜于得好官。
◎卷.58【和知己秋日伤怀】郑谷<br>　　流水歌声共不回，去年天气旧亭台。<br>　　梁尘寂寞燕归去，黄蜀葵花一朵开。
◎卷.59【谷比岁受同年丈人故川守李侍郎教谕衰晏龙钟益用…自贻】郑谷<br>　　多感京河李丈人，童蒙受教便书绅。文章至竟无功业，<br>　　名宦由来致苦辛。皎日还应知守道，平生自信解甘贫。<br>　　孤单所得皆逾分，归种敷溪一亩春。
◎卷.60【郊墅】郑谷<br>　　韦曲樊川雨半晴，竹庄花院遍题名。画成烟景垂杨色，<br>　　滴破春愁压酒声。满野红尘谁得路，连天紫阁独关情。<br>　　渼陂水色澄于镜，何必沧浪始濯缨。
◎卷.61【舟行】郑谷<br>　　九派迢迢九月残，舟人相语且相宽。村逢好处嫌风便，<br>　　酒到醒来觉夜寒。蓼渚白波喧夏口，柿园红叶忆长安。<br>　　季鹰可是思鲈鲙，引退知时自古难。
◎卷.62【奔问三峰寓止近墅】郑谷<br>　　半年奔走颇惊魂，来谒行宫泪眼昏。鸳鹭入朝同待漏，<br>　　牛羊送日独归村。灞陵散失诗千首，太华凄凉酒一樽。<br>　　兵革未休无异术，不知何以受君恩。
◎卷.63【朝直】郑谷<br>　　朝直叨居省阁间，由来疏退校安闲。落花夜静宫中漏，<br>　　微雨春寒廊下班。自扣玄门齐宠辱，从他荣路用机关。<br>　　孤峰未得深归去，名画偏求水墨山。
◎卷.64【巴江（时僖宗省方南梁）】郑谷<br>　　乱来奔走巴江滨，愁客多于江徼人。朝醉暮醉雪开霁，<br>　　一枝两枝梅探春。诏书罪己方哀痛，乡县征兵尚苦辛。<br>　　鬓秃又惊逢献岁，眼前浑不见交亲。
◎卷.65【故许昌薛尚书能尝为都官郎中后数岁故建州…遂赋自贺】郑谷<br>　　都官虽未是名郎，践历曾闻薛许昌。复有李公陪雅躅，<br>　　岂宜郑子忝馀光。荣为后进趋兰署，喜拂前题在粉墙。<br>　　他日节旄如可继，不嫌曹冷在中行。
◎卷.66【访题表兄王藻渭上别业】郑谷<br>　　桑林摇落渭川西，蓼水瀰瀰接稻泥。幽槛静来渔唱远，<br>　　暝天寒极雁行低。浊醪最称看山醉，冷句偏宜选竹题。<br>　　中表人稀离乱后，花时莫惜重相携。
◎卷.67【题汝州从事厅】郑谷<br>　　诗人公署如山舍，只向阶前便采薇。惊燕拂帘闲睡觉，<br>　　落花沾砚会餐归。壁看旧记官多达，榜挂明文吏莫违。<br>　　自说小池栽苇后，雨凉频见鹭鹚飞。
◎卷.68【谷初忝谏垣今宪长薛公方在西阁知奖隆异以四韵代述荣感】郑谷<br>　　旧诗常得在高吟，不奈公心爱苦心。道自琐闱言下振，<br>　　恩从仙殿对回深。流年渐觉霜欺鬓，至药能教土化金。<br>　　自拂青萍知有地，斋诚旦夕望为霖。
◎卷.69【兵部卢郎中光济借示诗集，以四韵谢之】郑谷<br>　　七子风骚寻失主，五君歌诵久无声。调和雅乐归时正，<br>　　澄滤颓波到底清。才大始知寰宇窄，吟高何止鬼神惊。<br>　　叶公好尚浑疏阔，忽见真龙几丧明。
◎卷.70【贺左省新除韦拾遗】郑谷<br>　　初升谏署是真仙，浪透桃花恰五年。垂白郎官居座末，<br>　　著绯人吏立阶前。百寮班列趋丹陛，两掖风清上碧天。<br>　　从此追飞何处去，金鸾殿与玉堂连。
◎卷.71【右省张补阙茂枢同在谏垣连居光德新春赋咏聊以寄怀】郑谷<br>　　小梅零落雪欺残，浩荡穷愁岂易宽。唯有朗吟偿晚景，<br>　　且无浓醉厌春寒。高斋每喜追攀近，丽句先忧属和难。<br>　　十五年前谙苦节，知心不独为同官。
◎卷.72【右省补阙张茂枢同在谏垣邻居光德迭和篇什…因抒酬寄】郑谷<br>　　何宋清名动粉闱，不才今日偶陈诗。考功岂敢闻题品，<br>　　水部犹须系挈维。积雪巷深酬唱夜，落花墙隔笑言时。<br>　　紫垣名士推扬切，为话心孤倍感知。
◎卷.73【寄职方李员外】郑谷<br>　　曾袖篇章谒长卿，今来附凤事何荣。星临南省陪仙步，<br>　　春满东朝接珮声。谈笑不拘先后礼，岁寒仍契子孙情。<br>　　龙墀仗下天街暖，共看圭峰并马行。
◎卷.74【寄题诗僧秀公】郑谷<br>　　灵一心传清塞心，可公吟后楚公吟。近来雅道相亲少，<br>　　唯仰吾师所得深。好句未停无暇日，旧山归老有东林。<br>　　冷曹孤宦甘寥落，多谢携筇数访寻。
◎卷.75【东蜀春晚】郑谷<br>　　如此浮生更别离，可堪长恸送春归。<br>　　潼江水上杨花雪，刚逐孤舟缭绕飞。
◎卷.76【永日有怀】郑谷<br>　　能消永日是摴蒱，坑堑由来似宦途。<br>　　两掷未终楗橛内，座中何惜为呼卢。
◎卷.77【槐花】郑谷<br>　　毵毵金蕊扑晴空，举子魂惊落照中。<br>　　今日老郎犹有恨，昔年相虐十秋风。
◎卷.78【小桃】郑谷<br>　　和烟和雨遮敷水，映竹映村连灞桥。<br>　　撩乱春风耐寒令，到头赢得杏花娇。
◎卷.79【长江县经贾岛墓】郑谷<br>　　水绕荒坟县路斜，耕人讶我久咨嗟。<br>　　重来兼恐无寻处，落日风吹鼓子花。
◎卷.80【嘉陵】郑谷<br>　　细雨湿萋萋，人稀江日西。春愁肠已断，不在子规啼。
◎卷.81【中秋】郑谷<br>　　清香闻晓莲，水国雨馀天。天气正得所，客心刚悄然。<br>　　乱兵何日息，故老几人全。此际难消遣，从来未学禅。
◎卷.82【朝谒】郑谷<br>　　捧日整朝簪，千官一片心。班趋黄道急，殿接紫宸深。<br>　　威凤回香扆，新莺啭上林。小松含瑞露，春翠易成阴。
◎卷.83【锦浦】郑谷<br>　　流落夜凄凄，春寒锦浦西。不甘花逐水，可惜雪成泥。<br>　　病眼嫌灯近，离肠赖酒迷。凭君嘱鹎鵊，莫向五更啼。
◎卷.84【峨嵋山】郑谷<br>　　万仞白云端，经春雪未残。夏消江峡满，晴照蜀楼寒。<br>　　造境知僧熟，归林认鹤难。会须朝阙去，只有画图看。
◎卷.85【蜀江有吊】郑谷<br>　　孟子有良策，惜哉今已而。徒将心体国，不识道消时。<br>　　折槛未为切，沈湘何足悲。苍苍无问处，烟雨遍江蓠。
◎卷.86【书村叟壁】郑谷<br>　　草肥朝牧牛，桑绿晚鸣鸠。列岫檐前见，清泉碓下流。<br>　　春蔬和雨割，社酒向花篘。引我南陂去，篱边有小舟。
◎卷.87【题进士王驾郊居】郑谷<br>　　前山微有雨，永巷净无尘。牛卧篱阴晚，鸠鸣村意春。<br>　　时浮应寡合，道在不嫌贫。后径临陂水，菰蒲是切邻。
◎卷.88【题庄严寺休公院】郑谷<br>　　秋深庭色好，红叶间青松。病客残无著，吾师甚见容。<br>　　疏钟和细溜，高塔等遥峰。未省求名侣，频于此地逢。
◎卷.89【题兴善寺】郑谷<br>　　寺在帝城阴，清虚胜二林。藓侵隋画暗，茶助越瓯深。<br>　　巢鹤和钟唳，诗僧倚锡吟。烟莎后池水，前迹杳难寻。
◎卷.90【宿澄泉兰若】郑谷<br>　　山半古招提，空林雪月迷。乱流分石上，斜汉在松西。<br>　　云集寒庵宿，猿先晓磬啼。此心如了了，即此是曹溪。
◎卷.91【送举子下第东归】郑谷<br>　　夫子道何孤，青云未得途。诗书难舍鲁，山水暂游吴。<br>　　野绿梅阴重，江春浪势粗。秣陵兵役后，旧业半成芜。
◎卷.92【寄察院李侍御文炬】郑谷<br>　　古柏间疏篁，清阴在印床。宿郊虔点馔，秋寺静监香。<br>　　参集行多揖，风仪见即庄。伫闻横擘去，帷集谏书囊。
◎卷.93【偶怀寄台院孙端公棨】郑谷<br>　　才拙道仍孤，无何舍钓徒。班虽沾玉笋，香不近金炉。<br>　　雨露瞻双阙，烟波隔五湖。唯君应见念，曾共伏青蒲。
◎卷.94【次韵和秀上人游南五台（一作司空图诗）】郑谷<br>　　中峰曾到处，题记没苍苔。振锡传深谷，翻经想旧台。<br>　　苍松临砌偃，惊鹿蓦溪来。内殿评诗切，身回心未回。
◎卷.95【乖慵】郑谷<br>　　乖慵居竹里，凉冷卧池东。一霎芰荷雨，几回帘幕风。<br>　　远僧来扣寂，小吏笑书空。衰鬓霜供白，愁颜酒借红。<br>　　扇轻摇鹭羽，屏古画渔翁。自得无端趣，琴棋舫子中。
◎卷.96【南宫寓直】郑谷<br>　　寓直事非轻，宦孤忧且荣。制承黄纸重，词见紫垣清。<br>　　晓霁庭松色，风和禁漏声。僧携新茗伴，吏扫落花迎。<br>　　锁印诗心动，垂帘睡思生。粉廊曾试处，石柱昔贤名。<br>　　来误宫窗燕，啼疑苑树莺。残阳应更好，归促恨严城。
◎卷.97【恩门小谏雨中乞菊栽】郑谷<br>　　握兰将满岁，栽菊伴吟诗。老去慵趋世，朝回独绕篱。<br>　　递香风细细，浇绿水瀰瀰。只共山僧赏，何当国士移。<br>　　孤根深有托，微雨正相宜。更待金英发，凭君插一枝。
◎卷.98【荆渚八月十五夜值雨寄同年李屿】郑谷<br>　　共待辉光夜，翻成黯澹秋。正宜清路望，潜起滴阶愁。<br>　　棹倚袁宏渚，帘垂庾亮楼。桂无香实落，兰有露花休。<br>　　玉漏添萧索，金尊阻献酬。明年佳景在，相约向神州。
◎卷.99【寄左省张起居】郑谷<br>　　含香复记言，清秩称当年。点笔非常笔，朝天最近天。<br>　　家声三相后，公事一人前。诗句江郎伏，书踪甯氏传。<br>　　风标欺鹭鹤，才力涌沙泉。居僻贫无虑，名高退更坚。<br>　　渔舟思静泛，僧榻寄闲眠。消息当弥入，丝纶的粲然。<br>　　依栖常接迹，属和旧盈编。开口人皆信，凄凉是谢毡。
◎卷.100【前寄左省张起居一百言寻蒙唱酬见誉过实却用旧韵重答】郑谷<br>　　减瘦经多难，忧伤集晚年。吟高风过树，坐久夜凉天。<br>　　旅退惭随众，孤飞怯向前。钓朋蓑叟在，药术衲僧传。<br>　　鬓秃趋荣路，肠焦鄙盗泉。品徒诚有隔，推唱意何坚。<br>　　寒地殊知感，秋灯耿不眠。从来甘默尔，自此倍怡然。<br>　　兰为官须握，蒲因学更编。预愁摇落后，子美笑无毡。
◎卷.101【读故许昌薛尚书诗集】郑谷<br>　　篇篇高且真，真为国风陈。澹薄虽师古，纵横得意新。<br>　　翦裁成几箧，唱和是谁人。华岳题无敌，黄河句绝伦。<br>　　吟残荔枝雨，咏彻海棠春。李白欺前辈，陶潜仰后尘。<br>　　难忘嵩室下，不负蜀江滨。属思看山眼，冥搜倚树身。<br>　　楷模劳梦想，讽诵爽精神。落笔空追怆，曾蒙借斧斤。<br>第六百七十七卷
◎卷.1【送水部张郎中彦回宰洛阳】郑谷<br>　　何逊兰休握，陶潜柳正垂。官清真塞诏，事简好吟诗。<br>　　春漏怀丹阙，凉船泛碧伊。已虚西阁位，朝夕凤书追。
◎卷.2【赠咸阳王主簿】郑谷<br>　　可爱咸阳王主簿，穷经尽到昔贤心。登科未足酬多学，<br>　　执卷犹闻惜寸阴。自与山妻舂斗粟，只凭邻叟典孤琴。<br>　　我来赊酒相留宿，听我披衣看雪吟。
◎卷.3【松】郑谷<br>　　下视垂杨拂路尘，双峰石上覆苔文。浓霜满径无红叶，<br>　　晚日高枝有白云。春砌花飘僧旋扫，寒溪子落鹤先闻。<br>　　那堪寂寞悲风起，千树深藏李白坟。
◎卷.4【梅】郑谷<br>　　江国正寒春信稳，岭头枝上雪飘飘。何言落处堪惆怅，<br>　　直是开时也寂寥。素艳照尊桃莫比，孤香黏袖李须饶。<br>　　离人南去肠应断，片片随鞭过楚桥。
◎卷.5【鹤】郑谷<br>　　一自王乔放自由，俗人行处懒回头。睡轻旋觉松花堕，<br>　　舞罢闲听涧水流。羽翼光明欺积雪，风神洒落占高秋。<br>　　应嫌白鹭无仙骨，长伴渔翁宿苇洲。
◎卷.6【重阳夜旅怀】郑谷<br>　　强插黄花三两枝，还图一醉浸愁眉。<br>　　半床斜月醉醒后，惆怅多于未醉时。
◎卷.7【壬戌西幸后】郑谷<br>　　武德门前颢气新，雪融鸳瓦土膏春。<br>　　夜来梦到宣麻处，草没龙墀不见人。
◎卷.8【多虞】郑谷<br>　　多虞难住人稀处，近耗浑无战罢棋。<br>　　向阙归山俱未得，且沽春酒且吟诗。
◎卷.9【短褐】郑谷<br>　　闲披短褐杖山藤，头不是僧心是僧。<br>　　坐睡觉来清夜半，芭蕉影动道场灯。
◎卷.10【曲江红杏】郑谷<br>　　遮莫江头柳色遮，日浓莺睡一枝斜。<br>　　女郎折得殷勤看，道是春风及第花。
◎卷.11【折得梅】郑谷<br>　　寒步江村折得梅，孤香不肯待春催。<br>　　满枝尽是愁人泪，莫殢朝来露湿来。
◎卷.12【牡丹】郑谷<br>　　画堂帘卷张清宴，含香带雾情无限。<br>　　春风爱惜未放开，柘枝鼓振红英绽。
◎卷.13【寂寞】郑谷<br>　　江郡人稀便是村，踏青天气欲黄昏。<br>　　春愁不破还成醉，衣上泪痕和酒痕。
◎卷.14【乱后灞上】郑谷<br>　　柳丝牵水杏房红，烟岸人稀草色中。<br>　　日暮一行高鸟处，依稀合是望春宫。
◎卷.15【长门怨二首】郑谷<br>　　闲把罗衣泣凤凰，先朝曾教舞霓裳。<br>　　春来却羡庭花落，得逐晴风出禁墙。<br>　　流水君恩共不回，杏花争忍扫成堆。<br>　　残春未必多烟雨，泪滴闲阶长绿苔。
◎卷.16【郊野戏题】郑谷<br>　　竹巷溪桥天气凉，荷开稻熟村酒香。<br>　　唯忧野叟相回避，莫道侬家是汉郎。
◎卷.17【宗人惠四药】郑谷<br>　　宗人忽惠西山药，四味清新香助茶。<br>　　爽得心神便骑鹤，何须烧得白朱砂。
◎卷.18【题张衡庙】郑谷<br>　　远俗只凭淫祀切，多年平子固悠悠。<br>　　江烟日午无箫鼓，直到如今咏四愁。
◎卷.19【山鸟】郑谷<br>　　惊飞失势粉墙高，好个声音好羽毛。<br>　　小婢不须催柘弹，且从枝上吃樱桃。
◎卷.20【黯然】郑谷<br>　　搢绅奔避复沦亡，消息春来到水乡。<br>　　屈指故人能几许，月明花好更悲凉。
◎卷.21【借薛尚书集】郑谷<br>　　江天冬暖似花时，上国音尘杳未知。<br>　　正被虫声喧老耳，今君又借薛能诗。
◎卷.22【小北厅闲题】郑谷<br>　　冷曹孤宦本相宜，山在墙南落照时。<br>　　洗竹浇莎足公事，一来赢写一联诗。
◎卷.23【菊】郑谷<br>　　日日池边载酒行，黄昏犹自绕黄英。<br>　　重阳过后频来此，甚觉多情胜薄情。
◎卷.24【赠杨夔二首】郑谷<br>　　散赋冗书高且奇，百篇仍有百篇诗。<br>　　江湖休洒春风泪，十轴香于一桂枝。<br>　　时无韩柳道难穷，也觉天公不至公。<br>　　看取年年金榜上，几人才气似扬雄。<br>第六百七十八卷
◎卷.1【中秋夜有怀】许彬<br>　　趋驰早晚休，一岁又残秋。若只如今日，何难致白头。<br>　　沧波归处远，旅舍向边愁。赖见前贤说，穷通不自由。
◎卷.2【寻白石山人涧】许彬<br>　　路穷川岛上，果值古仙家。阴洞长鸣磬，石泉寒泛花。<br>　　莓苔深峭壁，烟霭积层崖。难见囊中术，人间有岁华。
◎卷.3【游头陀寺上方】许彬<br>　　高步陟崔嵬，吟闲路惜回。寺从何代有，僧是梵宫来。<br>　　暮霭连沙积，馀霞逼槛开。更期招静者，长啸上方台。
◎卷.4【归山夜发湖中】许彬<br>　　广泽去无边，夜程风信偏。疏星遥抵浪，远烧似迎船。<br>　　响岳猿相次，翻空雁接连。北归家业就，深处更逾年。
◎卷.5【同友人会裴明府县楼】许彬<br>　　开阁雨吹尘，陶家揖上宾。湖山万叠翠，汀树一行春。<br>　　景逼归檐燕，歌喧已醉身。登临兴未足，喜有数年因。
◎卷.6【荆山夜泊与亲友遇】许彬<br>　　山海两分歧，停舟偶此期。别来何限意，相见却无词。<br>　　坐永神疑梦，愁多鬓欲丝。趋名易迟晚，此去莫经时。
◎卷.7【北游夜怀】许彬<br>　　苦心终是否，舍此复无营。已致归成晚，非缘去有程。<br>　　馆空吟向月，霜曙坐闻更。住久谁相问，驰羸又独行。
◎卷.8【重经汉南】许彬<br>　　分散多如此，人情岂自由。重来看月夕，不似去年秋。<br>　　息虑虽孤寝，论空未识愁。须同醉乡者，万事付江流。
◎卷.9【湘江】许彬<br>　　孤舟方此去，嘉景称于闻。烟尽九峰雪，雨生诸派云。<br>　　沙寒鸿鹄聚，底极龟鱼分。异日谁为侣，逍遥耕钓群。
◎卷.10【黔中书事】许彬<br>　　巴蜀水南偏，山穷塞垒宽。岁时将近腊，草树未知寒。<br>　　独狖啼朝雨，群牛向暮滩。更闻蛮俗近，烽火不艰难。
◎卷.11【经李翰林庐山屏风叠所居】许彬<br>　　放逐非多罪，江湖偶不回。深居应有谓，济代岂无才。<br>　　叠巘晴舒障，寒川暗动雷。谁能续高兴，醉死一千杯。
◎卷.12【酬简寂熊尊师以赵员外庐山草堂见借】许彬<br>　　岂易投居止，庐山得此峰。主人曾已许，仙客偶相逢。<br>　　顾己恩难答，穷经业未慵。还能励僮仆，稍更补杉松。
◎卷.13【寄怀孙处士】许彬<br>　　生平酌与吟，谁是见君心。上国一归去，沧波闲至今。<br>　　钟繁秋寺远，岸阔晚涛深。疏放长如此，何人更得寻。
◎卷.14【汉南怀友人】许彬<br>　　此身西复东，何计此相逢。梦尽吴越水，恨深湘汉钟。<br>　　积云开去路，曙雪叠前峰。谁即知非旧，怜君忽见容。
◎卷.15【送人下第归江州】许彬<br>　　名高不俟召，操赋献君门。偶屈应缘数，他人尽为冤。<br>　　新春城外路，旧隐水边村。归去无劳久，知音待更论。
◎卷.16【送苏处士归西山】许彬<br>　　南游何所为，一箧又空归。守道安清世，无心换白衣。<br>　　深溪猿共暮，绝顶客来稀。早晚还相见，论诗更及微。
◎卷.17【送李处士归山】许彬<br>　　旧山来复去，不与世人论。得道书留箧，忘机酒满尊。<br>　　溪轩松偃坐，石室水临门。应有频相访，相看坐到昏。
◎卷.18【送新罗客归】许彬<br>　　君家沧海外，一别见何因。风土难知教，程途自致贫。<br>　　浸天波色晚，横吹鸟行春。明发千樯下，应为更远人。
◎卷.19【府试莱城晴日望三山】许彬<br>　　不易识蓬瀛，凭高望有程。盘根出巨浸，远色到孤城。<br>　　隐隐排云峻，层层就日明。净收残霭尽，浮动嫩岚轻。<br>　　纵目徒多暇，驰心累发诚。从容更何往，此路彻三清。
◎卷.20【题故李宾客庐山草堂】许彬<br>　　难穷林下趣，坐使致君恩。术业行当代，封章动谏垣。<br>　　已明邪佞迹，几雪薜萝冤。报主深知此，忧民讵可论。<br>　　名将山共古，迹与道俱存。为谢重来者，何人更及门。<br>第六百七十九卷
◎卷.1【秋夕送友人归吴】崔涂<br>　　离心醉岂欢，把酒强相宽。世路须求达，还家亦未安。<br>　　旅程愁算远，江月坐吟残。莫羡扁舟兴，功成去不难。
◎卷.2【长安逢江南僧】崔涂<br>　　孤云无定踪，忽到又相逢。说尽天涯事，听残上国钟。<br>　　问人寻寺僻，乞食过街慵。忆到曾栖处，开门对数峰。
◎卷.3【晚次修路僧】崔涂<br>　　平尽不平处，尚嫌功未深。应难将世路，便得称师心。<br>　　高鸟下残照，白烟生远林。更闻清磬发，聊喜缓尘襟。
◎卷.4【湖外送友人游边】崔涂<br>　　我泛潇湘浦，君行指塞云。两乡天外隔，一径渡头分。<br>　　雨暗江花老，笳愁陇月曛。不堪来去雁，迢递思离群。
◎卷.5【读段太尉碑】崔涂<br>　　愤激计潜成，临危岂顾生。只空持一笏，便欲碎长鲸。<br>　　国已酬徽烈，家犹耸义声。不知青史上，谁可计功名。
◎卷.6【夕次洛阳道中】崔涂<br>　　秋风吹故城，城下独吟行。高树鸟已息，古原人尚耕。<br>　　流年川暗度，往事月空明。不复叹岐路，马前尘夜生。
◎卷.7【读方干诗因怀别业】崔涂<br>　　把君诗一吟，万里见君心。华发新知少，沧洲旧隐深。<br>　　潮冲虚阁上，山入暮窗沈。忆宿高斋夜，庭枝识海禽。
◎卷.8【题嵩阳隐者】崔涂<br>　　四十年高梦，生涯指一丘。无人同久住，有鹤对冥修。<br>　　草杂芝田出，泉和石髓流。更嫌庭树老，疑是世间秋。
◎卷.9【友人问卜见招】崔涂<br>　　何必问蓍龟，行藏自可期。但逢公道日，即是命通时。<br>　　乐善知无厌，操心幸不欺。岂能花下泪，长似去年垂。
◎卷.10【江行晚望】崔涂<br>　　木落曙江晴，寒郊极望平。孤舟三楚去，万里独吟行。<br>　　鸟占横查立，人当故里耕。十年来复去，不觉二毛生。
◎卷.11【巫山庙】崔涂<br>　　双黛俨如嚬，应伤故国春。江山非旧主，云雨是前身。<br>　　梦觉传词客，灵犹福楚人。不知千载后，何处又为神。
◎卷.12【秋夕与友人话别】崔涂<br>　　怀君非一夕，此夕倍堪悲。华发犹漂泊，沧洲又别离。<br>　　冷禽栖不定，衰叶堕无时。况值干戈隔，相逢未可期。
◎卷.13【与友人同怀江南别业】崔涂<br>　　因君话故国，此夕倍依依。旧业临秋水，何人在钓矶。<br>　　浮名如纵得，沧海亦终归。却是风尘里，如何便息机。
◎卷.14【苦吟】崔涂<br>　　朝吟复暮吟，只此望知音。举世轻孤立，何人念苦心。<br>　　他乡无旧识，落日羡归禽。况住寒江上，渔家似故林。
◎卷.15【春日郊居酬友人见贻】崔涂<br>　　荒斋原上掩，不出动经旬。忽觉草木变，始知天地春。<br>　　方期五字达，未厌一箪贫。丽句劳相勉，余非乐钓纶。
◎卷.16【问卜】崔涂<br>　　承家望一名，几欲问君平。自小非无志，何年即有成。<br>　　岂能长失路，争忍学归耕。不拟逢昭代，悠悠过此生。
◎卷.17【蜀城春】崔涂<br>　　天涯憔悴身，一望一沾巾。在处有芳草，满城无故人。<br>　　怀才皆得路，失计自伤春。清镜不能照，鬓毛愁更新。
◎卷.18【送道士于千龄游南岳】崔涂<br>　　物外与谁期，人间又别离。四方多事日，高岳独游时。<br>　　猿狖潇湘树，烟波屈宋祠。无因陪此去，空惜鬓将衰。
◎卷.19【入蜀赴举秋夜与先生话别】崔涂<br>　　欲怆峨嵋别，中宵寝不能。听残池上雨，吟尽枕前灯。<br>　　失计方期隐，修心未到僧。云门一万里，应笑又担簦。
◎卷.20【春晚怀进士韦澹】崔涂<br>　　故里花应尽，江楼梦尚残。半生吟欲过，一命达何难。<br>　　特立珪无玷，相思草有兰。二年春怅望，不似在长安。
◎卷.21【言怀】崔涂<br>　　干时虽苦节，趋世且无机。及觉知音少，翻疑所业非。<br>　　青云如不到，白首亦难归。所以沧江上，年年别钓矶。
◎卷.22【秋夜兴上人别】崔涂<br>　　常时岂不别，此别异常情。南国初闻雁，中原未息兵。<br>　　暗蛩侵语歇，疏磬入吟清。曾听无生说，辞师话此行。
◎卷.23【感花】崔涂<br>　　绣轭香鞯夜不归，少年争惜最红枝。<br>　　东风一阵黄昏雨，又到繁华梦觉时。
◎卷.24【秋宿天彭僧舍】崔涂<br>　　身世两相惜，秋云每独兴。难将尘界事，话向雪山僧。<br>　　力善知谁许，归耕又未能。此怀平不得，挑尽草堂灯。
◎卷.25【秋夜僧舍闻猿】崔涂<br>　　哀猿听未休，禅景夜方幽。暂得同僧静，那能免客愁。<br>　　影摇云外树，声褭月中秋。曾向巴江宿，当时泪亦流。
◎卷.26【过昭君故宅】崔涂<br>　　以色静胡尘，名还异众嫔。免劳征战力，无愧绮罗身。<br>　　骨竟埋青冢，魂应怨画人。不堪逢旧宅，寥落对江滨。
◎卷.27【过洛阳故城】崔涂<br>　　三十世皇都，萧条是霸图。片墙看破尽，遗迹渐应无。<br>　　野径通荒苑，高槐映远衢。独吟人不问，清冷自呜呜。
◎卷.28【秋夕与友人同会】崔涂<br>　　章句积微功，星霜二十空。僻应如我少，吟喜得君同。<br>　　月上僧归后，诗成客梦中。更闻栖鹤警，清露滴青松。
◎卷.29【春日登吴门】崔涂<br>　　故国望不见，愁襟难暂开。春潮映杨柳，细雨入楼台。<br>　　静少人同到，晴逢雁正来。长安远于日，搔首独徘徊。
◎卷.30【湘中秋怀迁客】崔涂<br>　　兰杜晓香薄，汀洲夕露繁。并闻燕塞雁，独立楚人村。<br>　　雾散孤城上，滩回曙枕喧。不堪逢贾傅，还欲吊湘沅。
◎卷.31【南山旅舍与故人别（一作商山道中）】崔涂<br>　　一日又将暮，一年看即残。病知新事少，老别旧交难。<br>　　山尽路犹险，雨馀春却寒。那堪试回首，烽火是长安。
◎卷.32【东林愿禅师院】崔涂<br>　　与世渐无缘，身心独了然。讲销林下日，腊长定中年。<br>　　磬绝朝斋后，香焚古寺前。非因送小朗，不到虎谿边。
◎卷.33【孤雁】崔涂<br>　　湘浦离应晚，边城去已孤。如何万里计，只在一枝芦。<br>　　迥起波摇楚，寒栖月映蒲。不知天畔侣，何处下平芜。<br>　　几行归去尽，片影独何之。暮雨相呼失，寒塘独下迟。<br>　　渚云低暗度，关月冷遥随。未必逢矰缴，孤飞自可疑。
◎卷.34【寄青城山颢禅师】崔涂<br>　　怀师不可攀，师往杳冥间。林下谁闻法，尘中只见山。<br>　　终年人不到，尽日鸟空还。曾听无生说，应怜独未还。
◎卷.35【秋夕与王处士话别】崔涂<br>　　微灯照寂寥，此夕正迢迢。丹桂得已晚，故山归尚遥。<br>　　虫声移暗壁，月色动寒条。此去如真隐，期君试一瓢。
◎卷.36【秋日犍为道中（一作途中感怀）】崔涂<br>　　久客厌岐路，出门吟且悲。平生未到处，落日独行时。<br>　　芳草不长绿，故人无重期。那堪更南渡，乡国已天涯。
◎卷.37【送僧归江东（一作岐下送蒙上人归天台）】崔涂<br>　　坐彻秦城夏，行登越客船。去留那有著，语默不离禅。<br>　　叶拥临关路，霞明近海天。更寻同社侣，应得虎溪边。
◎卷.38【喜友人及第】崔涂<br>　　孤吟望至公，已老半生中。不有同人达，兼疑此道穷。<br>　　只应才自薄，岂是命难通。尚激抟溟势，期君借北风。
◎卷.39【上巳日永崇里言怀】崔涂<br>　　未敢分明赏物华，十年如见梦中花。<br>　　游人过尽衡门掩，独自凭栏到日斜。
◎卷.40【送僧归天竺】崔涂<br>　　忽忆曾栖处，千峰近沃州。别来秦树老，归去海门秋。<br>　　汲带寒汀月，禅邻贾客舟。遥思清兴惬，不厌石林幽。
◎卷.41【牛渚夜泊】崔涂<br>　　烟老石矶平，袁郎夜泛情。数吟人不遇，千古月空明。<br>　　人事年年别，春潮日日生。无因逢谢尚，风物自凄清。
◎卷.42【送友人归江南】崔涂<br>　　渚田芳草遍，共忆故山春。独往沧洲暮，相看白发新。<br>　　定过林下寺，应见社中人。只恐东归后，难将鸥鸟亲。
◎卷.43【过陶征君隐居】崔涂<br>　　陶令昔居此，弄琴遗世荣。田园三亩绿，轩冕一铢轻。<br>　　衰柳自无主，白云犹可耕。不随陵谷变，应只有高名。
◎卷.44【江上旅泊】崔涂<br>　　汀洲一夜泊，久客半连樯。尽说逢秋色，多同忆故乡。<br>　　孤冈生晚烧，独树隐回塘。欲问东归路，遥知隔渺茫。
◎卷.45【灞上】崔涂<br>　　长安名利路，役役古由今。征骑少闲日，绿杨无旧阴。<br>　　水侵秦甸阔，草接汉陵深。紫阁曾过处，依稀白鸟沈。
◎卷.46【寄舅】崔涂<br>　　中朝轩冕内，久绝甯家亲。白社同孤立，青云独并伸。<br>　　致君期折槛，举职在埋轮。须信尧庭草，犹能指佞人。
◎卷.47【赠休粮僧】崔涂<br>　　闻钟独不斋，何事更关怀。静少人过院，闲从草上阶。<br>　　生台无鸟下，石路有云埋。为忆禅中旧，时犹梦百崖。
◎卷.48【题绝岛山寺】崔涂<br>　　绝岛跨危栏，登临到此难。夕阳高鸟过，疏雨一钟残。<br>　　骇浪摇空阔，灵山厌渺漫。那堪更回首，乡树隔云端。
◎卷.49【读侯道华真人传】崔涂<br>　　汉皇轻万乘，方士说三丹。不得修心要，翻知出世难。<br>　　茂陵春竟绿，金掌曙空寒。何似先生去，翩翩逐彩鸾。
◎卷.50【残花】崔涂<br>　　迟迟傍晓阴，昨夜色犹深。毕竟终须落，堪悲古与今。<br>　　明年何处见，尽日此时心。蜂蝶无情极，残香更不寻。
◎卷.51【题兴善寺隋松院与人期不至】崔涂<br>　　青青伊涧松，移植在莲宫。藓色前朝雨，秋声半夜风。<br>　　长闲应未得，暂赏亦难同。不及禅栖者，相看老此中。
◎卷.52【樵者】崔涂<br>　　行山行采薇，闲翦蕙为衣。避世嫌山浅，逢人说姓稀。<br>　　有时还独醉，何处掩衡扉。莫看棋终局，溪风晚待归。
◎卷.53【南涧耕叟】崔涂<br>　　年年南涧滨，力尽志犹存。雨雪朝耕苦，桑麻岁计贫。<br>　　战添丁壮役，老忆太平春。见说经荒后，田园半属人。
◎卷.54【春日闲居忆江南旧业】崔涂<br>　　杜门朝复夕，岂是解谋身。梦不离泉石，林唯称隐沦。<br>　　渐谙浮世事，转忆故山春。南国水风暖，又应生白蘋。
◎卷.55【屈原庙】崔涂<br>　　谗胜祸难防，沈冤信可伤。本图安楚国，不是怨怀王。<br>　　庙古碑无字，洲晴蕙有香。独醒人尚笑，谁与奠椒浆。
◎卷.56【宿庐山绝顶山舍】崔涂<br>　　一磴出林端，千峰次第看。长闲如未遂，暂到亦应难。<br>　　谷树云埋老，僧窗瀑影寒。自嫌心不达，向此梦长安。
◎卷.57【王逸人隐居】崔涂<br>　　一径入千岑，幽人许重寻。不逢秦世乱，未觉武陵深。<br>　　石转生寒色，云归带夕阴。却愁危坐久，看尽暝栖禽。
◎卷.58【申州道中】崔涂<br>　　风紧日凄凄，乡心向此迷。水分平楚阔，山接故关低。<br>　　客路缘烽火，人家厌鼓鼙。那堪独驰马，江树穆陵西。
◎卷.59【江上怀翠微寺空上人】崔涂<br>　　旅泛本无定，相逢那可期。空怀白阁夜，未答碧云诗。<br>　　暮雨潮生早，春寒雁到迟。所思今不见，乡国正天涯。
◎卷.60【秋宿鹤林寺】崔涂<br>　　步步入林中，山穷意未穷。偏逢僧话久，转与鹤栖同。<br>　　烛焰风销尽，兰条露湿空。又须从此别，江上正秋鸿。
◎卷.61【远望】崔涂<br>　　长为乡思侵，望极即沾襟。不是前山色，能伤愁客心。<br>　　平芜连海尽，独树隐云深。况复斜阳外，分明有去禽。
◎卷.62【秋晚书怀】崔涂<br>　　看看秋色晚，又是出门时。白发生非早，青云去自迟。<br>　　梦唯怀上国，迹不到他岐。以此坚吾道，还无愧已知。
◎卷.63【途中秋晚送友人归江南】崔涂<br>　　又指烟波算路岐，此生多是厌羁离。正逢摇落仍须别，<br>　　不待登临已合悲。里巷半空兵过后，水云初冷雁来时。<br>　　扁舟未得如君去，空向沧江梦所思。
◎卷.64【己亥岁感事】崔涂<br>　　正闻青犊起葭萌，又报黄巾犯汉营。岂是将皆无上略，<br>　　直疑天自弃苍生。瓜沙旧戍犹传檄，吴楚新春已废耕。<br>　　见说圣君能仄席，不知谁是请长缨。
◎卷.65【金陵晚眺（一作怀古）】崔涂<br>　　苇声骚屑水天秋，吟对金陵古渡头。千古是非输蝶梦，<br>　　一轮风雨属渔舟。若无仙分应须老，幸有归山即合休。<br>　　何必登临更惆怅，比来身世只如浮。
◎卷.66【过长江贾岛主簿旧厅】崔涂<br>　　雕琢文章字字精，我经此处倍伤情。身从谪宦方沾禄，<br>　　才被槌埋更有声。过县已无曾识吏，到厅空见旧题名。<br>　　长江一曲年年水，应为先生万古清。
◎卷.67【途中感怀寄青城李明府】崔涂<br>　　鳞鬣催残志未休，壮心翻是此身雠。并闻寒雨多因夜，<br>　　不得乡书又到秋。耕钓旧交吟好忆，雪霜危栈去堪愁。<br>　　如何只是三年别，君著朱衣我白头。
◎卷.68【夏日书怀寄道友】崔涂<br>　　达即匡邦退即耕，是非何足挠平生。终期道向希夷得，<br>　　未省心因宠辱惊。峰转暂无当户影，雉飞时有隔林声。<br>　　十年惟悟吟诗句，待得中原欲铸兵。
◎卷.69【和进士张曙闻雁见寄】崔涂<br>　　断行哀响递相催，争趁高秋作恨媒。云外关山闻独去，<br>　　渡头风雨见初来。也知榆塞寒须别，莫恋蘋汀暖不回。<br>　　试向富春江畔过，故园犹合有池台。
◎卷.70【鹦鹉洲即事（一作眺望）】崔涂<br>　　怅望春襟郁未开，重吟鹦鹉益堪哀。曹瞒尚不能容物，<br>　　黄祖何曾解爱才。幽岛暖闻燕雁去，晓江晴觉蜀波来。<br>　　何人正得风涛便，一点轻帆万里回。
◎卷.71【读留侯传】崔涂<br>　　覆楚雠韩势有馀，男儿遭遇更难如。偶成汉室千年业，<br>　　只读圯桥一卷书。翻把壮心轻尺组，却烦商皓正皇储。<br>　　若能终始匡天子，何必□□□□□。
◎卷.72【赤壁怀古】崔涂<br>　　汉室河山鼎势分，勤王谁肯顾元勋。不知征伐由天子，<br>　　唯许英雄共使君。江上战馀陵是谷，渡头春在草连云。<br>　　分明胜败无寻处，空听渔歌到夕曛。
◎卷.73【东晋】崔涂<br>　　五陵豪侠笑为儒，将为儒生只读书。<br>　　看取不成投笔后，谢安功业复何如。<br>　　秦国金陵王气全，一龙正道始东迁。<br>　　兴亡竟不关人事，虚倚长淮五百年。
◎卷.74【春夕】崔涂<br>　　水流花谢两无情，送尽东风过楚城。胡蝶梦中家万里，<br>　　子规枝上月三更。故园书动经年绝，华发春唯满镜生。<br>　　自是不归归便得，五湖烟景有谁争。
◎卷.75【涧松】崔涂<br>　　寸寸凌霜长劲条，路人犹笑未干霄。<br>　　南园桃李虽堪羡，争奈春残又寂寥。
◎卷.76【湘中弦】崔涂<br>　　苍山遥遥江潾潾，路傍老尽没闲人。<br>　　王孙不见草空绿，惆怅渡头春复春。<br>　　烟愁雨细云冥冥，杜兰香老三湘清。<br>　　故山望断不知处，鶗鴂隔花时一声。
◎卷.77【续纪汉武（一作读汉武内传）】崔涂<br>　　分明三鸟下储胥，一觉钧天梦不如。<br>　　争那白头方士到，茂陵红叶已萧疏。
◎卷.78【陇上逢江南故人】崔涂<br>　　三声戍角边城暮，万里乡心塞草春。<br>　　莫学少年轻远别，陇关西少向东人。
◎卷.79【夷陵夜泊】崔涂<br>　　家依楚塞穷秋别，身逐孤舟万里行。<br>　　一曲巴歌半江月，便应消得二毛生。
◎卷.80【橹声】崔涂<br>　　烟外桡声远，天涯幽梦回。争知江上客，不是故乡来。
◎卷.81【海棠图】崔涂<br>　　海棠花底三年客，不见海棠花盛开。<br>　　却向江南看图画，始惭虚到蜀城来。
◎卷.82【云】崔涂<br>　　得路直为霖济物，不然闲共鹤忘机。<br>　　无端却向阳台畔，长送襄王暮雨归。
◎卷.83【过二妃庙】崔涂<br>　　残阳楚水畔，独吊舜时人。不及庙前草，至今江上春。
◎卷.84【送友人】崔涂<br>　　登高迎送远，春恨并依依。不得沧洲信，空看白鹤归。
◎卷.85【声】崔涂<br>　　欢戚犹来恨不平，此中高下本无情。<br>　　韩娥绝唱唐衢哭，尽是人间第一声。
◎卷.86【放鹧鸪】崔涂<br>　　秋入池塘风露微，晓开笼槛看初飞。<br>　　满身金翠画不得，无限烟波何处归。
◎卷.87【泉】崔涂<br>　　远辞岩窦泻潺潺，静拂云根别故山。<br>　　可惜寒声留不得，旋添波浪向人间。
◎卷.88【巫山旅别】崔涂<br>　　五千里外三年客，十二峰前一望秋。<br>　　无限别魂招不得，夕阳西下水东流。
◎卷.89【幽兰】崔涂<br>　　幽植众宁知，芬芳只暗持。自无君子佩，未是国香衰。<br>　　白露沾长早，春风到每迟。不如当路草，芬馥欲何为。
◎卷.90【读庾信集】崔涂<br>　　四朝十帝尽风流，建业长安两醉游。<br>　　唯有一篇杨柳曲，江南江北为君愁。
◎卷.91【过绣岭宫】崔涂<br>　　古殿春残绿野阴，上皇曾此驻泥金。三城帐属升平梦，<br>　　一曲铃关怅望心。苑路暗迷香辇绝，缭垣秋断草烟深。<br>　　前朝旧物东流在，犹为年年下翠岑。
◎卷.92【巴山道中除夜书怀】崔涂<br>　　迢递三巴路，羁危万里身。乱山残雪夜，孤烛异乡春。<br>　　渐与骨肉远，转于僮仆亲。那堪正漂泊，明日岁华新。
◎卷.93【题净众寺古松】崔涂<br>　　百尺森疏倚梵台，昔人谁见此初栽。故园未有偏堪恋，<br>　　浮世如闲即合来。天暝岂分苍翠色，岁寒应识栋梁材。<br>　　清阴可惜不驻得，归去暮城空首回。
◎卷.94【折杨柳】崔涂<br>　　朝朝车马如蓬转，处处江山待客归。<br>　　若使人间少离别，杨花应合过春飞。
◎卷.95【七夕】崔涂<br>　　年年七夕渡瑶轩，谁道秋期有泪痕。<br>　　自是人间一周岁，何妨天上只黄昏。
◎卷.96【泛楚江】崔涂<br>　　九重城外家书远，百里洲前客棹还。<br>　　金印碧幢如见问，一生安稳是长闲。
◎卷.97【初过汉江】崔涂<br>　　襄阳好向岘亭看，人物萧条值岁阑。<br>　　为报习家多置酒，夜来风雪过江寒。
◎卷.98【题授阳镇路】崔涂<br>　　越鸟巢边溪路断，秦人耕处洞门开。<br>　　小桃花发春风起，千里江山一梦回。
◎卷.99【初识梅花】崔涂<br>　　江北不如南地暖，江南好断北人肠。<br>　　燕脂桃颊梨花粉，共作寒梅一面妆。
◎卷.100【江雨望花】崔涂<br>　　细雨满江春水涨，好风留客野梅香。<br>　　避秦不是无归意，一度逢花一断肠。<br>第六百八十卷
◎卷.1【雨后月中玉堂闲坐】韩偓<br>　　银台直北金銮外，暑雨初晴皓月中。唯对松篁听刻漏，<br>　　更无尘土翳虚空。绿香熨齿冰盘果，清冷侵肌水殿风。<br>　　夜久忽闻铃索动，玉堂西畔响丁东。
◎卷.2【六月十七日召对自辰及申方归本院】韩偓<br>　　清暑帘开散异香，恩深咫尺对龙章。花应洞里寻常发，<br>　　日向壶中特地长。坐久忽疑槎犯斗，归来兼恐海生桑。<br>　　如今冷笑东方朔，唯用诙谐侍汉皇。
◎卷.3【与吴子华侍郎同年玉堂同直怀恩叙恳因成…兼呈诸同年】韩偓<br>　　往年莺谷接清尘，今日鳌山作侍臣。二纪计偕劳笔研，<br>　　一朝宣入掌丝纶。声名烜赫文章士，金紫雍容富贵身。<br>　　绛帐恩深无路报，语馀相顾却酸辛。
◎卷.4【和吴子华侍郎令狐昭化舍人叹白菊衰谢之绝次用本韵】韩偓<br>　　正怜香雪披千片，忽讶残霞覆一丛。<br>　　还似妖姬长年后，酒酣双脸却微红。
◎卷.5【中秋禁直】韩偓<br>　　星斗疏明禁漏残，紫泥封后独凭阑。露和玉屑金盘冷，<br>　　月射珠光贝阙寒。天衬楼台笼苑外，风吹歌管下云端。<br>　　长卿只为长门赋，未识君臣际会难。
◎卷.6【侍宴】韩偓<br>　　蜂黄蝶粉两依依，狎宴临春日正迟。<br>　　密旨不教江令醉，丽华微笑认皇慈。
◎卷.7【锡宴日作】韩偓<br>　　玉衔花马蹋香街，诏遣追欢绮席开。中使押从天上去，<br>　　外人知自日边来。臣心净比漪涟水，圣泽深于潋滟杯。<br>　　才有异恩颁稷契，已将优礼及邹枚。清商适向梨园降，<br>　　妙妓新行峡雨回。不敢通宵离禁直，晚乘残醉入银台。
◎卷.8【宫柳】韩偓<br>　　莫道秋来芳意违，宫娃犹似妒蛾眉。幸当玉辇经过处，<br>　　不怕金风浩荡时。草色长承垂地叶，日华先动映楼枝。<br>　　涧松亦有凌云分，争似移根太液池。
◎卷.9【苑中】韩偓<br>　　上苑离宫处处迷，相风高与露盘齐。金阶铸出狻猊立，<br>　　玉树雕成狒cf啼，外使调鹰初得按，中官过马不教嘶。<br>　　笙歌锦绣云霄里，独许词臣醉似泥。
◎卷.10【从猎三首】韩偓<br>　　猎犬谙斜路，宫嫔识认旗。马前双兔起，宣尔羽林儿。<br>　　小镫狭鞦鞘，鞍轻妓细腰。有时齐走马，也学唱交交。<br>　　蹀躞巴陵骏，毰毸碧野鸡。忽闻仙乐动，赐酒玉偏提。
◎卷.11【辛酉岁冬十一月随驾幸岐下作】韩偓<br>　　曳裾谈笑殿西头，忽听征铙从冕旒。凤盖行时移紫气，<br>　　鸾旗驻处认皇州。晓题御服颁群吏，夜发宫嫔诏列侯。<br>　　雨露涵濡三百载，不知谁拟杀身酬。
◎卷.12【冬至夜作（天复二年壬戌，随驾在凤翔府）】韩偓<br>　　中宵忽见动葭灰，料得南枝有早梅。四野便应枯草绿，<br>　　九重先觉冻云开。阴冰莫向河源塞，阳气今从地底回。<br>　　不道惨舒无定分，却忧蚊响又成雷。
◎卷.13【秋霖夜忆家（随驾在凤翔府）】韩偓<br>　　垂老何时见弟兄，背灯愁泣到天明。<br>　　不知短发能多少，一滴秋霖白一茎。
◎卷.14【恩赐樱桃分寄朝士（在岐下）】韩偓<br>　　未许莺偷出汉宫，上林初进半金笼。蔗浆自透银杯冷，<br>　　朱实相辉玉碗红。俱有乱离终日恨，贵将滋味片时同。<br>　　霜威食檗应难近，宜在纱窗绣户中。
◎卷.15【出官经硖石县（天复三年二月二十二日）】韩偓<br>　　谪宦过东畿，所抵州名濮。故里欲清明，临风堪恸哭。<br>　　溪长柳似帷，山暖花如醭。逆旅讶簪裾，野老悲陵谷。<br>　　暝鸟影连翩，惊狐尾纛簌。尚得佐方州，信是皇恩沐。
◎卷.16【访同年虞部李郎中（天复四年二月，在湖南）】韩偓<br>　　策蹇相寻犯雪泥，厨烟未动日平西。门庭野水褵褷鹭，<br>　　邻里短墙咿喔鸡。未入庆霄君择肉，畏逢华毂我吹齑。<br>　　地炉贳酒成狂醉，更觉襟怀得丧齐。
◎卷.17【赠渔者（在湖南）】韩偓<br>　　个侬居处近诛茅，枳棘篱兼用荻梢。尽日风扉从自掩，<br>　　无人筒钓是谁抛。城方四百墙阴直，江阔中心水脉坳。<br>　　我亦好闲求老伴，莫嫌迁客且论交。
◎卷.18【春阴独酌寄同年虞部李郎中（在湖南）】韩偓<br>　　春阴漠漠土脉润，春寒微微风意和。闲嗤入甲奔竞态，<br>　　醉唱落调渔樵歌。诗道揣量疑可进，宦情刓缺转无多。<br>　　酒酣狂兴依然在，其奈千茎鬓雪何。
◎卷.19【奉和峡州孙舍人肇荆南重围中寄诸朝士二篇时李…牵课】韩偓<br>　　敏手何妨误汰金，敢怀私忿斅羊斟。直应宣室还三接，<br>　　未必丰城便陆沈。炽炭一炉真玉性，浓霜千涧老松心。<br>　　私恩尚有捐躯誓，况是君恩万倍深。<br>　　征途安敢更迁延，冒入重围势使然。众果却应存苦李，<br>　　五瓶惟恐竭甘泉。多端莫撼三珠树，密策寻遗七宝鞭。<br>　　黄篾舫中梅雨里，野人无事日高眠。
◎卷.20【雪中过重湖信笔偶题】韩偓<br>　　道方时险拟如何，谪去甘心隐薜萝。青草湖将天暗合，<br>　　白头浪与雪相和。旗亭腊酎逾年熟，水国春寒向晚多。<br>　　处困不忙仍不怨，醉来唯是欲傞傞。
◎卷.21【寄湖南从事】韩偓<br>　　索寞襟怀酒半醒，无人一为解馀酲。岸头柳色春将尽，<br>　　船背雨声天欲明。去国正悲同旅雁，隔江何忍更啼莺。<br>　　莲花幕下风流客，试与温存谴逐情。
◎卷.22【玩水禽（在古南醴陵县作）】韩偓<br>　　两两珍禽渺渺溪，翠衿红掌净无泥。向阳眠处莎成毯，<br>　　蹋水飞时浪作梯。依倚雕梁轻社燕，抑扬金距笑晨鸡。<br>　　劝君细认渔翁意，莫遣縆罗误稳栖。
◎卷.23【早玩雪梅有怀亲属】韩偓<br>　　北陆候才变，南枝花已开。无人同怅望，把酒独裴回。<br>　　冻白雪为伴，寒香风是媒。何因逢越使，肠断谪仙才。
◎卷.24【欲明】韩偓<br>　　欲明篱被风吹倒，过午门因客到开。忍苦可能遭鬼笑，<br>　　息机应免致鸥猜。岳僧互乞新诗去，酒保频征旧债来。<br>　　唯有狂吟与沈饮，时时犹自触灵台。
◎卷.25【梅花】韩偓<br>　　梅花不肯傍春光，自向深冬著艳阳。龙笛远吹胡地月，<br>　　燕钗初试汉宫妆。风虽强暴翻添思，雪欲侵凌更助香。<br>　　应笑暂时桃李树，盗天和气作年芳。
◎卷.26【小隐】韩偓<br>　　借得茅斋岳麓西，拟将身世老锄犁。清晨向市烟含郭，<br>　　寒夜归村月照溪。炉为窗明僧偶坐，松因雪折鸟惊啼。<br>　　灵椿朝菌由来事，却笑庄生始欲齐。
◎卷.27【曛黑】韩偓<br>　　古木侵天日已沈，露华凉冷润衣襟。<br>　　江城曛黑人行绝，唯有啼乌伴夜碪。
◎卷.28【晓日】韩偓<br>　　天际霞光入水中，水中天际一时红。<br>　　直须日观三更后，首送金乌上碧空。
◎卷.29【醉著】韩偓<br>　　万里清江万里天，一村桑柘一村烟。<br>　　渔翁醉著无人唤，过午醒来雪满船。
◎卷.30【柳】韩偓<br>　　一笼金线拂弯桥，几被儿童损细腰。<br>　　无奈灵和标格在，春来依旧褭长条。
◎卷.31【病中初闻复官二首】韩偓<br>　　抽毫连夜侍明光，执靮三年从省方。烧玉谩劳曾历试，<br>　　铄金宁为欠周防。也知恩泽招谗口，还痛神祇误直肠。<br>　　闻道复官翻涕泗，属车何在水茫茫。<br>　　又挂朝衣一自惊，始知天意重推诚。青云有路通还去，<br>　　白发无私健亦生。曾避暖池将浴凤，却同寒谷乍迁莺。<br>　　宦途巇嶮终难测，稳泊渔舟隐姓名。
◎卷.32【早起五言三韵】韩偓<br>　　万树绿杨垂，千般黄鸟语。庭花风雨馀，岑寂如村坞。<br>　　依依官渡头，晴阳照行旅。
◎卷.33【家书后批二十八字（在醴陵，时闻家在登州）】韩偓<br>　　四序风光总是愁，鬓毛衰飒涕横流。<br>　　此书未到心先到，想在孤城海岸头。
◎卷.34【湖南梅花一冬再发偶题于花援】韩偓<br>　　湘浦梅花两度开，直应天意别栽培。玉为通体依稀见，<br>　　香号返魂容易回。寒气与君霜里退，阳和为尔腊前来。<br>　　夭桃莫倚东风势，调鼎何曾用不材。
◎卷.35【即目二首】韩偓<br>　　万古离怀憎物色，几生愁绪溺风光。废城沃土肥春草，<br>　　野渡空船荡夕阳。倚道向人多脉脉，为情因酒易伥伥。<br>　　宦途弃掷须甘分，回避红尘是所长。<br>　　动非求进静非禅，咋舌吞声过十年。溪涨浪花如积石，<br>　　雨晴云叶似连钱。干戈岁久谙戎事，枕簟秋凉减夜眠。<br>　　攻苦惯来无不可，寸心如水但澄鲜。
◎卷.36【净兴寺杜鹃一枝繁艳无比】韩偓<br>　　一园红艳醉坡陀，自地连梢簇蒨罗。<br>　　蜀魄未归长滴血，只应偏滴此丛多。
◎卷.37【花时与钱尊师同醉因成二十字】韩偓<br>　　桥下浅深水，竹间红白花。酒仙同避世，何用厌长沙。
◎卷.38【避地】韩偓<br>　　西山爽气生襟袖，南浦离愁入梦魂。人泊孤舟青草岸，<br>　　鸟鸣高树夕阳村。偷生亦似符天意，未死深疑负国恩。<br>　　白面儿郎犹巧宦，不知谁与正乾坤。
◎卷.39【息兵】韩偓<br>　　渐觉人心望息兵，老儒希觊见澄清。正当困辱殊轻死，<br>　　已过艰危却恋生。多难始应彰劲节，至公安肯为虚名。<br>　　暂时胯下何须耻，自有苍苍鉴赤诚。
◎卷.40【翠碧鸟（以上并在醴陵作）】韩偓<br>　　天长水远网罗稀，保得重重翠碧衣。<br>　　挟弹小儿多害物，劝君莫近市朝飞。
◎卷.41【赠孙仁本尊师（在袁州）】韩偓<br>　　齿如冰雪发如黳，几百年来醉似泥。<br>　　不共世人争得失，卧床前有上天梯。
◎卷.42【乙丑岁九月在萧滩镇驻泊两月忽得商马杨迢…因书四十字】韩偓<br>　　旅寓在江郊，秋风正寂寥。紫泥虚宠奖，白发已渔樵。<br>　　事往凄凉在，时危志气销。若为将朽质，犹拟杖于朝。
◎卷.43【丙寅二月二十二日抚州如归馆雨中有怀诸朝客】韩偓<br>　　凄凄恻恻又微嚬。欲话羁愁忆故人。薄酒旋醒寒彻夜，<br>　　好花虚谢雨藏春。萍蓬已恨为逋客，江岭那知见侍臣。<br>　　未必交情系贫富，柴门自古少车尘。
◎卷.44【三月二十七日自抚州往南城县舟行见拂水蔷薇因有是作】韩偓<br>　　江中春雨波浪肥，石上野花枝叶瘦。枝低波高如有情，<br>　　浪去枝留如力斗。绿刺红房战褭时，吴娃越艳醺酣后。<br>　　且将浊酒伴清吟，酒逸吟狂轻宇宙。
◎卷.45【荔枝三首（丙寅年秋到福州，自此后并福州作）】韩偓<br>　　遐方不许贡珍奇，密诏唯教进荔枝。<br>　　汉武碧桃争比得，枉令方朔号偷儿。<br>　　封开玉笼鸡冠湿，叶衬金盘鹤顶鲜。<br>　　想得佳人微启齿，翠钗先取一双悬。<br>　　巧裁霞片裹神浆，崖蜜天然有异香。<br>　　应是仙人金掌露，结成冰入蒨罗囊。
◎卷.46【寄上兄长】韩偓<br>　　两地支离路八千，襟怀凄怆鬓苍然。<br>　　乱来未必长团会，其奈而今更长年。
◎卷.47【宝剑】韩偓<br>　　因极还应有甚通，难将粪壤掩神踪。<br>　　斗间紫气分明后，擘地成川看化龙。
◎卷.48【登南神光寺塔院（一本题作登南台僧寺）】韩偓<br>　　无奈离肠日九回，强摅离抱立高台。中华地向城边尽，<br>　　外国云从岛上来。四序有花长见雨，一冬无雪却闻雷。<br>　　日宫紫气生冠冕，试望扶桑病眼开。
◎卷.49【两贤】韩偓<br>　　卖卜严将卖饼孙，两贤高趣恐难伦。<br>　　而今若有逃名者，应被品流呼差人。
◎卷.50【再思】韩偓<br>　　暴殄犹来是片时，无人向此略迟疑。流金铄石玉长润，<br>　　败柳凋花松不知。但保行藏天是证，莫矜纤巧鬼难欺。<br>　　近来更得穷经力，好事临行亦再思。
◎卷.51【有瞩】韩偓<br>　　晚凉闲步向江亭，默默看书旋旋行。风转滞帆狂得势，<br>　　潮来诸水寂无声。谁将覆辙询长策，愿把棼丝属老成。<br>　　安石本怀经济意，何妨一起为苍生。
◎卷.52【秋深闲兴】韩偓<br>　　此心兼笑野云忙，甘得贫闲味甚长。病起乍尝新橘柚，<br>　　秋深初换旧衣裳。晴来喜鹊无穷语，雨后寒花特地香。<br>　　把钓覆棋兼举白，不离名教可颠狂。
◎卷.53【故都】韩偓<br>　　故都遥想草萋萋，上帝深疑亦自迷。塞雁已侵池籞宿，<br>　　宫鸦犹恋女墙啼。天涯烈士空垂涕，地下强魂必噬脐。<br>　　掩鼻计成终不觉，冯驩无路斅鸣鸡。
◎卷.54【梦仙】韩偓<br>　　紫霄宫阙五云芝，九级坛前再拜时。鹤舞鹿眠春草远，<br>　　山高水阔夕阳迟。每嗟阮肇归何速，深羡张骞去不疑。<br>　　澡练纯阳功力在，此心唯有玉皇知。
◎卷.55【赠吴颠尊师（丙寅年作）】韩偓<br>　　饮酒经何代，休粮度此生。迹应常自浼，颠亦强为名。<br>　　道若千钧重，身如一羽轻。毫厘分象纬，袒跣揖公卿。<br>　　狗窦号光逸，渔阳裸祢衡。笑雷冬蛰震，岩电夜珠明。<br>　　月魄侵簪冷，江光逼屐清。半酣思救世，一手拟扶倾。<br>　　击地嗟衰俗，看天贮不平。自缘怀气义，可是计烹亨。<br>　　议论通三教，年颜称五更。老狂人不厌，密行鬼应惊。<br>　　未识心相许，开襟语便诚。伊余常仗义，愿拜十年兄。
◎卷.56【送人弃官入道】韩偓<br>　　仙李浓阴润，皇枝密叶敷。俊才轻折桂，捷径取纡朱。<br>　　断绁三清路，扬鞭五达衢。侧身期破的，缩手待呼卢。<br>　　社稷俄如缀，雄豪讵守株。忸怩非壮志，摆脱是良图。<br>　　尘土留难住，缨緌弃若无。冥心归大道，回首笑吾徒。<br>　　酒律应难忘，诗魔未肯徂。他年如拔宅，为我指清都。<br>第六百八十一卷
◎卷.1【感事三十四韵（丁卯已后）】韩偓<br>　　紫殿承恩岁，金銮入直年。人归三岛路，日过八花砖。<br>　　鸳鹭皆回席，皋夔亦慕膻。庆霄舒羽翼，尘世有神仙。<br>　　虽遇河清圣，惭非岳降贤。皇慈容散拙，公议逼陶甄。<br>　　江总参文会，陈暄侍狎筵。腐儒亲帝座，太史认星躔。<br>　　侧弁聆神算，濡毫俟密宣。宫司持玉研，书省擘香笺。<br>　　唯理心无党，怜才膝屡前。焦劳皆实录，宵旰岂虚传。<br>　　始议新尧历，将期整舜弦。去梯言必尽，仄席意弥坚。<br>　　上相思惩恶，中人讵省愆。鹿穷唯牴触，兔急且cg猭。<br>　　本是谋赊死，因之致劫迁。氛霾言下合，日月暗中悬。<br>　　恭显诚甘罪，韦平亦恃权。畏闻巢幕险，宁寤积薪然。<br>　　谅直寻钳口，奸纤益比肩。晋谗终不解，鲁瘠竟难痊。<br>　　只拟诛黄皓，何曾识霸先。嗾獒翻丑正，养虎欲求全。<br>　　万乘烟尘里，千官剑戟边。斗魁当北坼，地轴向西偏。<br>　　袁董非徒尔，师昭岂偶然。中原成劫火，东海遂桑田。<br>　　溅血惭嵇绍，迟行笑褚渊。四夷同效顺，一命敢虚捐。<br>　　山岳还青耸，穹苍旧碧鲜。独夫长啜泣，多士已忘筌。<br>　　郁郁空狂叫，微微几病癫。丹梯倚寥廓，终去问青天。
◎卷.2【向隅】韩偓<br>　　守道得途迟，中兼遇乱离。刚肠成绕指，玄发转垂丝。<br>　　客路少安处，病床无稳时。弟兄消息绝，独敛问隅眉。
◎卷.3【社后】韩偓<br>　　社后重阳近，云天澹薄间。目随棋客静，心共睡僧闲。<br>　　归鸟城衔日，残虹雨在山。寂寥思晤语，何夕款柴关。
◎卷.4【息虑】韩偓<br>　　息虑狎群鸥，行藏合自由。春寒宜酒病，夜雨入乡愁。<br>　　道向危时见，官因乱世休。外人相待浅，独说济川舟。
◎卷.5【早起探春】韩偓<br>　　句芒一夜长精神，腊后风头已见春。烟柳半眠藏利脸，<br>　　雪梅含笑绽香唇。渐因闲暇思量酒，必怨颠狂泥摸人。<br>　　若个高情能似我，且应欹枕睡清晨。
◎卷.6【味道】韩偓<br>　　如含瓦砾竟何功，痴黠相兼似得中。心系是非徒怅望，<br>　　事须光景旋虚空。升沉不定都如梦，毁誉无恒却要聋。<br>　　弋者甚多应扼腕，任他闲处指冥鸿。
◎卷.7【秋郊闲望有感】韩偓<br>　　枫叶微红近有霜，碧云秋色满吴乡。鱼冲骇浪雪鳞健，<br>　　鸦闪夕阳金背光。心为感恩长惨戚，鬓缘经乱早苍浪。<br>　　可怜广武山前语，楚汉宁教作战场。
◎卷.8【李太舍池上玩红薇醉题】韩偓<br>　　花低池小水泙泙，花落池心片片轻。酩酊不能羞白鬓，<br>　　颠狂犹自眷红英。乍为旅客颜常厚，每见同人眼暂明。<br>　　京洛园林归未得，天涯相顾一含情。
◎卷.9【余寓汀州沙县，病中闻前郑左丞璘随外镇举荐…感悟也】韩偓<br>　　莫恨当年入用迟，通材何处不逢知。桑田变后新舟楫，<br>　　华表归来旧路岐。公干寂寥甘坐废，子牟欢抃促行期。<br>　　移都已改侯王第，惆怅沙堤别筑基。
◎卷.10【又一绝请为申达京洛亲交知余病废】韩偓<br>　　鬓惹新霜耳旧聋，眼昏腰曲四肢风。<br>　　交亲若要知形候，岚嶂烟中折臂翁。
◎卷.11【梦中作】韩偓<br>　　紫宸初启列鸳鸾，直向龙墀对揖班。九曜再新环北极，<br>　　万方依旧祝南山。礼容肃睦缨緌外，和气熏蒸剑履间。<br>　　扇合却循黄道退，庙堂谈笑百司闲。
◎卷.12【己巳年正月十二日自沙县抵邵武军将谋抚…偶成一篇】韩偓<br>　　访戴船回郊外泊，故乡何处望天涯。半明半暗山村日，<br>　　自落自开江庙花。数醆绿醅桑落酒，一瓯香沫火前茶。<br>　　（缺二句）
◎卷.13【建谿滩波心目惊眩余平生溺奇境今则畏怯不暇因书…八字】韩偓<br>　　长贪山水羡渔樵，自笑扬鞭趁早朝。<br>　　今日建谿惊恐后，李将军画也须烧。
◎卷.14【自沙县抵龙溪县值泉州军过后村落皆空因有一绝】韩偓<br>　　水自潺湲日自斜，尽无鸡犬有鸣鸦。<br>　　千村万落如寒食，不见人烟空见花。
◎卷.15【此翁（此后在桃林场）】韩偓<br>　　高阁群公莫忌侬，侬心不在宦名中。岩光一唾垂緌紫，<br>　　何胤三遗大带红。金劲任从千口铄，玉寒曾试几炉烘。<br>　　唯应鬼眼兼天眼，窥见行藏信此翁。
◎卷.16【失鹤】韩偓<br>　　正怜标格出华亭，况是昂藏入相经。碧落顺风初得志，<br>　　故巢因雨却闻腥。几时翔集来华表，每日沈吟看画屏。<br>　　为报鸡群虚嫉妒，红尘向上有青冥。
◎卷.17【卜隐】韩偓<br>　　屏迹还应减是非，却忧蓝玉又光辉。桑梢出舍蚕初老，<br>　　柳絮盖溪鱼正肥。世乱岂容长惬意，景清还觉易忘机。<br>　　世间华美无心问，藜藿充肠苎作衣。
◎卷.18【晨兴】韩偓<br>　　晓景山河爽，闲居巷陌清。已能消滞念，兼得散馀酲。<br>　　汲水人初起，回灯燕暂惊。放怀殊未足，圆隙已尘生。
◎卷.19【暴雨】韩偓<br>　　电尾烧黑云，雨脚飞银线。急点溅池心，微烟昏水面。<br>　　气凉氛祲消，暑退松篁健。丛蓼亚赪茸，擎荷翻绿扇。<br>　　风期谁与同，逸趣余探遍。欲去更迟留，胸中久交战。
◎卷.20【山院避暑】韩偓<br>　　行乐江郊外，追凉山寺中。静阴生晚绿，寂虑延清风。<br>　　运塞地维窄，气苏天宇空。何人识幽抱，目送冥冥鸿。
◎卷.21【闲兴】韩偓<br>　　景寂有玄味，韵高无俗情。他山冰雪解，此水波澜生。<br>　　影重验花密，滴稀知酒清。忙人常扰扰，安得心和平。
◎卷.22【漫作二首】韩偓<br>　　暑雨洒和气，香风吹日华。瞬龙惊汗漫，翥凤綷云霞。<br>　　悬圃珠为树，天池玉作砂。丹霄能几级，何必待乘槎。<br>　　黍谷纯阳入，鸾霄瑞彩生。岳灵分正气，仙卫借神兵。<br>　　污俗迎风变，虚怀遇物倾。千钧将一羽，轻重在平衡。
◎卷.23【腾腾】韩偓<br>　　八年流落醉腾腾，点检行藏喜不胜。<br>　　乌帽素餐兼施药，前生多恐是医僧。
◎卷.24【寄隐者】韩偓<br>　　烟郭云扃路不遥，怀贤犹恨太迢迢。长松夜落钗千股，<br>　　小港春添水半腰。已约病身抛印绶，不嫌门巷似渔樵。<br>　　渭滨晦迹南阳卧，若比吾徒更寂寥。
◎卷.25【闲居】韩偓<br>　　厌闻趋竞喜闲居，自种芜菁亦自锄。麋鹿跳梁忧触拨，<br>　　鹰鹯搏击恐粗疏。拙谋却为多循理，所短深惭尽信书。<br>　　刀尺不亏绳墨在，莫疑张翰恋鲈鱼。
◎卷.26【僧影】韩偓<br>　　山色依然僧已亡，竹间疏磬隔残阳。<br>　　智灯已灭馀空烬，犹自光明照十方。
◎卷.27【洞庭玩月】韩偓<br>　　洞庭湖上清秋月，月皎湖宽万顷霜。玉碗深沈潭底白，<br>　　金杯细碎浪头光。寒惊乌鹊离巢噪，冷射蛟螭换窟藏。<br>　　更忆瑶台逢此夜，水晶宫殿挹琼浆。
◎卷.28【赠隐逸】韩偓<br>　　静景须教静者寻，清狂何必在山阴。蜂穿窗纸尘侵砚，<br>　　鸟斗庭花露滴琴。莫笑乱离方解印，犹胜颠蹶未抽簪。<br>　　筑金总得非名士，况是无人解筑金。
◎卷.29【南浦】韩偓<br>　　月若半环云若吐，高楼帘卷当南浦。应是石城艇子来，<br>　　两桨咿哑过花坞。正值连宵酒未醒，不宜此际兼微雨。<br>　　直教笔底有文星，亦应难状分明苦。
◎卷.30【桃林场客舍之前有池半亩木槿栉比阏水遮山…五言八韵】韩偓<br>　　插槿作藩篱，丛生覆小池。为能妨远目，因遣去闲枝。<br>　　邻叟偷来赏，栖禽欲下疑。虚空无障处，蒙闭有开时。<br>　　苇鹭怜潇洒，泥鳅畏日曦。稍宽春水面，尽见晚山眉。<br>　　岸稳人偷钓，阶明日上基。世间多弊事，事事要良医。
◎卷.31【中秋寄杨学士（一作中秋永夕奉寄杨学士兄弟）】韩偓<br>　　鳞差甲子渐衰迟，依旧年年困乱离。<br>　　八月夜长乡思切，鬓边添得几茎丝。
◎卷.32【寄禅师】韩偓<br>　　他心明与此心同，妙用忘言理暗通。气运阴阳成世界，<br>　　水浮天地寄虚空。劫灰聚散铢锱黑，日御奔驰茧栗红。<br>　　万物尽遭风鼓动，唯应禅室静无风。
◎卷.33【清兴】韩偓<br>　　阴沈天气连翩醉，摘索花枝料峭寒。<br>　　拥鼻绕廊吟看雨，不知遗却竹皮冠。
◎卷.34【深院】韩偓<br>　　鹅儿唼啑栀黄觜，凤子轻盈腻粉腰。<br>　　深院下帘人昼寝，红蔷薇架碧芭蕉。
◎卷.35【凄凄】韩偓<br>　　深将宠辱齐，往往亦凄凄。白日知丹抱，青云有旧蹊。<br>　　嗜咸凌鲁济，恶洁助泾泥。风雨今如晦，堪怜报晓鸡。
◎卷.36【火蛾】韩偓<br>　　阳光不照临，积阴生此类。非无惜死心，奈有灭明意。<br>　　妆穿粉焰焦，翅扑兰膏沸。为尔一伤嗟，自弃非天弃。
◎卷.37【信笔】韩偓<br>　　春风狂似虎，春浪白于鹅。柳密藏烟易，松长见日多。<br>　　石崖采芝叟，乡俗摘茶歌。道在无伊郁，天将奈尔何。
◎卷.38【雷公】韩偓<br>　　闲人倚柱笑雷公，又向深山霹怪松。<br>　　必若有苏天下意，何如惊起武侯龙。
◎卷.39【船头】韩偓<br>　　两岸绿芜齐似翦，掩映云山相向晚。<br>　　船头独立望长空，日艳波光逼人眼。
◎卷.40【喜凉】韩偓<br>　　炉炭烧人百疾生，凤狂龙躁减心情。四山毒瘴乾坤浊，<br>　　一簟凉风世界清。楚调忽惊凄玉柱，汉宫应已湿金茎。<br>　　豪强顿息蛙唇吻，爽利重新鹘眼睛。稳想海槎朝犯斗，<br>　　健思胡马夜翻营。东南亦是中华分，蒸郁相凌太不平。
◎卷.41【天鉴】韩偓<br>　　何劳谄笑学趋时，务实清修胜用机。猛虎十年摇尾立，<br>　　苍鹰一旦醒心飞。神依正道终潜卫，天鉴衷肠竞不违。<br>　　事历艰难人始重，九层成后喜从微。
◎卷.42【江岸闲步（此后壬申年作，在南安县）】韩偓<br>　　一手携书一杖筇，出门何处觅情通。立谈禅客传心印，<br>　　坐睡渔师著背蓬。青布旗夸千日酒，白头浪吼半江风。<br>　　淮阴市里人相见，尽道途穷未必穷。
◎卷.43【野塘】韩偓<br>　　侵晓乘凉偶独来，不因鱼跃见萍开。<br>　　卷荷忽被微风触，泻下清香露一杯。
◎卷.44【余卧疾深村闻一二郎官今称继使闽越笑余迂古…因成此篇】韩偓<br>　　枕流方采北山薇，驿骑交迎市道儿。雾豹只忧无石室，<br>　　泥鳅唯要有洿池。不羞莽卓黄金印，却笑羲皇白接z5。<br>　　莫负美名书信史，清风扫地更无遗。
◎卷.45【安贫】韩偓<br>　　手风慵展一行书，眼暗休寻九局图。窗里日光飞野马，<br>　　案头筠管长蒲卢。谋身拙为安蛇足，报国危曾捋虎须。<br>　　举世可能无默识，未知谁拟试齐竽。
◎卷.46【残春旅舍】韩偓<br>　　旅舍残春宿雨晴，恍然心地忆咸京。树头蜂抱花须落，<br>　　池面鱼吹柳絮行。禅伏诗魔归净域，酒冲愁阵出奇兵。<br>　　两梁免被尘埃污，拂拭朝簪待眼明。
◎卷.47【鹊】韩偓<br>　　偏承雨露润毛衣，黑白分明众所知。高处营巢亲凤阙，<br>　　静时闲语上龙墀。化为金印新祥瑞，飞向银河旧路岐。<br>　　莫怪天涯栖不稳，托身须是万年枝。
◎卷.48【露】韩偓<br>　　鹤非千岁饮犹难，莺舌偷含岂自安。光湿最宜丛菊亚，<br>　　荡摇无奈绿荷干。名因霈泽随天眷，分与浓霜保岁寒。<br>　　五色呈祥须得处，戛云仙掌有金盘。
◎卷.49【赠僧】韩偓<br>　　尽说归山避战尘，几人终肯别嚣氛。瓶添涧水盛将月，<br>　　衲挂松枝惹得云。三接旧承前席遇，一灵今用戒香熏。<br>　　相逢莫话金銮事，触拨伤心不愿闻。
◎卷.50【感旧】韩偓<br>　　省趋弘阁侍貂珰，指座深恩刻寸肠。秦苑已荒空逝水，<br>　　楚天无限更斜阳。时昏却笑朱弦直，事过方闻锁骨香。<br>　　入室故寮流落尽，路人惆怅见灵光。
◎卷.51【八月六日作四首】韩偓<br>　　日离黄道十年昏，敏手重开造化门。火帝动炉销剑戟，<br>　　风师吹雨洗乾坤。左牵犬马诚难测，右袒簪缨最负恩。<br>　　丹笔不知谁定罪，莫留遗迹怨神孙。<br>　　金虎挻灾不复论，构成狂猘犯车尘。御衣空惜侍中血，<br>　　国玺几危皇后身。图霸未能知盗道，饰非唯欲害仁人。<br>　　黄旗紫气今仍旧，免使老臣攀画轮。<br>　　簪裾皆是汉公卿，尽作锋铓剑血醒。显负旧恩归乱主，<br>　　难教新国用轻刑。穴中狡兔终须尽，井上婴儿岂自宁。<br>　　底事亦疑惩未了，更应书罪在泉扃。<br>　　坐看包藏负国恩，无才不得预经纶。袁安坠睫寻忧汉，<br>　　贾谊濡毫但过秦。威凤鬼应遮矢射，灵犀天与隔埃尘。<br>　　堤防瓜李能终始，免愧于心负此身。
◎卷.52【驿步（癸酉年在南安县）】韩偓<br>　　暂息征车病眼开，况穿松竹入楼台。江流灯影向东去，<br>　　树递雨声从北来。物近刘舆招垢腻，风经庾亮污尘埃。<br>　　高情自古多惆怅，赖有南华养不材。
◎卷.53【访隐者遇沈醉书其门而归】韩偓<br>　　晓入江村觅钓翁，钓翁沈醉酒缸空。<br>　　夜来风起闲花落，狼藉柴门鸟径中。
◎卷.54【疏雨】韩偓<br>　　疏雨从东送疾雷，小庭凉气净莓苔。卷帘燕子穿人去，<br>　　洗砚鱼儿触手来。但欲进贤求上赏，唯将拯溺作良媒。<br>　　戎衣一挂清天下，傅野非无济世才。
◎卷.55【南安寓止】韩偓<br>　　此地三年偶寄家，枳篱茅厂共桑麻。蝶矜翅暖徐窥草，<br>　　蜂倚身轻凝看花。天近函关屯瑞气，水侵吴甸浸晴霞。<br>　　岂知卜肆严夫子，潜指星机认海槎。
◎卷.56【十月七日早起作时气疾初愈】韩偓<br>　　疾愈身轻觉数通，山无岚瘴海无风。<br>　　阳精欲出阴精落，天地包含紫气中。
◎卷.57【有感】韩偓<br>　　坚辞羽葆与吹铙，翻向天涯困系匏。故老未曾忘炙背，<br>　　何人终拟问苞茅。融风渐暖将回雁，滫水犹腥近斩蛟。<br>　　万里关山如咫尺，女床唯待凤归巢。
◎卷.58【观斗鸡偶作】韩偓<br>　　何曾解报稻粱恩，金距花冠气遏云。<br>　　白日枭鸣无意问，唯将芥羽害同群。
◎卷.59【蜻蜓】韩偓<br>　　碧玉眼睛云母翅，轻于粉蝶瘦于蜂。<br>　　坐来迎拂波光久，岂是殷勤为蓼丛。
◎卷.60【即目】韩偓<br>　　书墙暗记移花日，洗瓮先知酝酒期。<br>　　须信闲人有忙事，早来冲雨觅渔师。
◎卷.61【寄邻庄道侣】韩偓<br>　　闻说经旬不启关，药窗谁伴醉开颜。<br>　　夜来雪压村前竹，賸见溪南几尺山。
◎卷.62【初赴期集】韩偓<br>　　轻寒著背雨凄凄，九陌无尘未有泥。<br>　　还是平时旧滋味，慢垂鞭袖过街西。
◎卷.63【惜花】韩偓<br>　　皱白离情高处切，腻香愁态静中深。眼随片片沿流去，<br>　　恨满枝枝被雨淋。总得苔遮犹慰意，若教泥污更伤心。<br>　　临轩一醆悲春酒，明日池塘是绿阴。
◎卷.64【半醉】韩偓<br>　　水向东流竟不回，红颜白发递相催。壮心暗逐高歌尽，<br>　　往事空因半醉来。云护雁霜笼澹月，雨连莺晓落残梅。<br>　　西楼怅望芳菲节，处处斜阳草似苔。
◎卷.65【春尽】韩偓<br>　　惜春连日醉昏昏，醒后衣裳见酒痕。细水浮花归别涧，<br>　　断云含雨入孤村。入闲易有芳时恨，地胜难招自古魂。<br>　　惭愧流莺相厚意，清晨犹为到西园。
◎卷.66【睡起】韩偓<br>　　睡起墙阴下药阑，瓦松花白闭柴关。断年不出僧嫌癖，<br>　　逐日无机鹤伴闲。尘土莫寻行止处，烟波长在梦魂间。<br>　　终撑舴艋称渔叟，赊买湖心一崦山。
◎卷.67【寄友人】韩偓<br>　　伤时惜别心交加，支颐一向千咨嗟。旷野风吹寒食月，<br>　　广庭烟著黄昏花。长拟醺酣遗世事，若为局促问生涯。<br>　　夫君亦是多情者，几处将愁殢酒家。
◎卷.68【见别离者因赠之】韩偓<br>　　征人草草尽戎装，征马萧萧立路傍。尊酒阑珊将远别，<br>　　秋山迤逦更斜阳。白髭兄弟中年后，瘴海程途万里长。<br>　　曾向天涯怀此恨，见君呜咽更凄凉。
◎卷.69【伤乱】韩偓<br>　　岸上花根总倒垂，水中花影几千枝。一枝一影寒山里，<br>　　野水野花清露时。故国几年犹战斗，异乡终日见旌旗。<br>　　交亲流落身羸病，谁在谁亡两不知。
◎卷.70【南亭】韩偓<br>　　每日在南亭，南亭似僧院。人语静先闻，鸟啼深不见。<br>　　松瘦石棱棱，山光溪淀淀。堑蔓坠长茸，岛花垂小蒨。<br>　　行簪隐士冠，卧读先贤传。更有兴来时，取琴弹一遍。
◎卷.71【太平谷中玩水上花】韩偓<br>　　山头水从云外落，水面花自山中来。一溪红点我独惜，<br>　　几树蜜房谁见开。应有妖魂随暮雨，岂无香迹在苍苔。<br>　　凝眸不觉斜阳尽，忘逐樵人蹑石回。
◎卷.72【雨】韩偓<br>　　坐来簌簌山风急，山雨随风暗原隰。树带繁声出竹闻，<br>　　溪将大点穿篱入。饷妇寥翘布领寒，牧童拥肿蓑衣湿。<br>　　此时高味共谁论，拥鼻吟诗空伫立。
◎卷.73【幽独】韩偓<br>　　幽独起侵晨，山莺啼更早。门巷掩萧条，落花满芳草。<br>　　烟和魂共远，春与人同老。默默又依依，凄然此怀抱。
◎卷.74【江行】韩偓<br>　　浪蹙青山江北岸，云含黑雨日西边。舟人偶语忧风色，<br>　　行客无聊罢昼眠。争似槐花九衢里，马蹄安稳慢垂鞭。
◎卷.75【汉江行次】韩偓<br>　　村寺虽深已暗知，幡竿残日迥依依。沙头有庙青林合，<br>　　驿步无人白鸟飞。牧笛自由随草远，渔歌得意扣舷归。<br>　　竹园相接春波暖，痛忆家乡旧钓矶。
◎卷.76【偶题】韩偓<br>　　俟时轻进固相妨，实行丹心仗彼苍。<br>　　萧艾转肥兰蕙瘦，可能天亦妒馨香。
◎卷.77【湖南绝少含桃偶有人以新摘者见惠感事伤怀因成四韵】韩偓<br>　　时节虽同气候殊，不积堪荐寝园无。合充凤食留三岛，<br>　　谁许莺偷过五湖。苦笋恐难同象匕，酪浆无复莹玭珠。<br>　　金銮岁岁长宣赐，忍泪看天忆帝都。
◎卷.78【隰州新驿】韩偓<br>　　盛德已图形，胡为忽构兵。燎原虽自及，诛乱不无名。<br>　　掷鼠须防误，连鸡莫惮惊。本期将系虏，末策但婴城。<br>　　肘腋人情变，朝廷物论生。果闻荒谷缢，旋睹藁街烹。<br>　　帝怒今方息，时危喜暂清。始终俱以此，天意甚分明。
◎卷.79【乱后春日途经野塘】韩偓<br>　　世乱他乡见落梅，野塘晴暖独裴回。船冲水鸟飞还住，<br>　　袖拂杨花去却来。季重旧游多丧逝，子山新赋极悲哀。<br>　　眼看朝市成陵谷，始信昆明是劫灰。
◎卷.80【赠易卜崔江处士（袁州）】韩偓<br>　　白首穷经通秘义，青山养老度危时。门传组绶身能退，<br>　　家学渔樵迹更奇。四海尽闻龟策妙，九霄堪叹鹤书迟。<br>　　壶中日月将何用，借与闲人试一窥。
◎卷.81【过临淮故里】韩偓<br>　　交游昔岁已凋零，第宅今来亦变更。旧庙荒凉时飨绝，<br>　　诸孙饥冻一官成。五湖竟负他年志，百战空垂异代名。<br>　　荣盛几何流落久，遣人襟抱薄浮生。
◎卷.82【赠湖南李思齐处士】韩偓<br>　　两板船头浊酒壶，七丝琴畔白髭须。三春日日黄梅雨，<br>　　孤客年年青草湖。燕侠冰霜难狎近，楚狂锋刃触凡愚。<br>　　知余绝粒窥仙事，许到名山看药炉。<br>第六百八十二卷
◎卷.1【乱后却至近甸有感（乙卯年作）】韩偓<br>　　狂童容易犯金门，比屋齐人作旅魂。夜户不扃生茂草，<br>　　春渠自溢浸荒园。关中忽见屯边卒，塞外翻闻有汉村。<br>　　堪恨无情清渭水，渺茫依旧绕秦原。
◎卷.2【同年前虞部李郎中自长沙赴行在余以紫石砚赠之赋诗代书】韩偓<br>　　斧柯新样胜珠玑，堪赞星郎染翰时。不向东垣修直疏，<br>　　即须西掖草妍词。紫光称近丹青笔，声韵宜裁锦绣诗。<br>　　蓬岛侍臣今放逐，羡君回去逼龙墀。
◎卷.3【甲子岁夏五月自长沙抵醴陵贵就深僻以便疏慵…聊寄知心】韩偓<br>　　职在内庭宫阙下，厅前皆种紫微花。眼明忽傍渔家见，<br>　　魂断方惊魏阙赊。浅色晕成宫里锦，浓香染著洞中霞。<br>　　此行若遇支机石，又被君平验海槎。
◎卷.4【和王舍人抚州饮席赠韦司空】韩偓<br>　　楼台掩映入春寒，丝竹铮鏦向夜阑。席上弟兄皆杞梓，<br>　　花前宾客尽鸳鸾。孙弘莫惜频开閤，韩信终期别筑坛。<br>　　削玉风姿官水土，黑头公自古来难。
◎卷.5【避地寒食】韩偓<br>　　避地淹留已自悲，况逢寒食欲沾衣。浓春孤馆人愁坐，<br>　　斜日空园花乱飞。路远渐忧知己少，时危又与赏心违。<br>　　一名所系无穷事，争敢当年便息机。
◎卷.6【山驿】韩偓<br>　　参差西北数行雁，寥落东方几片云。叠石小松张水部，<br>　　暗山寒雨李将军。秋花粉黛宜无味，独鸟笙簧称静闻。<br>　　潇洒襟怀遗世虑，驿楼红叶自纷纷。
◎卷.7【早发蓝关】韩偓<br>　　关门愁立候鸡鸣，搜景驰魂入杳冥。云外日随千里雁。<br>　　山根霜共一潭星。路盘暂见樵人火，栈转时闻驿使铃。<br>　　自问辛勤缘底事，半年驱马傍长亭。
◎卷.8【深村】韩偓<br>　　甘向深村固不材，犹胜摧折傍尘埃。清宵玩月唯红叶，<br>　　永日关门但绿苔。幽院菊荒同寂寞，野桥僧去独裴回。<br>　　隔篱农叟遥相贺，□□□□膏雨来。
◎卷.9【重游曲江】韩偓<br>　　追寻前事立江汀，渔者应闻太息声。避客野鸥如有感，<br>　　损花微雪似无情。疏林自觉长堤在，春水空连古岸平。<br>　　惆怅引人还到夜，鞭鞘风冷柳烟轻。
◎卷.10【三月】韩偓<br>　　辛夷才谢小桃发，蹋青过后寒食前。四时最好是三月，<br>　　一去不回唯少年。吴国地遥江接海，汉陵魂断草连天。<br>　　新愁旧恨真无奈，须就邻家瓮底眠。
◎卷.11【秋村】韩偓<br>　　稻垄蓼红沟水清，荻园叶白秋日明。空坡路细见骑过，<br>　　远田人静闻水行。柴门狼藉牛羊气，竹坞幽深鸡犬声。<br>　　绝粒看经香一炷，心知无事即长生。
◎卷.12【残花】韩偓<br>　　馀霞残雪几多在，蔫香冶态犹无穷。黄昏月下惆怅白，<br>　　清明雨后寥梢红。树底草齐千片净，墙头风急数枝空。<br>　　西园此日伤心处，一曲高歌水向东。
◎卷.13【夜船】韩偓<br>　　野云低迷烟苍苍，平波挥目如凝霜。月明船上帘幕卷，<br>　　露重岸头花木香。村远夜深无火烛，江寒坐久换衣裳。<br>　　诚知不觉天将曙，几簇青山雁一行。
◎卷.14【伤春】韩偓<br>　　三月光景不忍看，五陵春色何摧残。穷途得志反惆怅，<br>　　饮席话旧多阑珊。中酒向阳成美睡，惜花冲雨觉伤寒。<br>　　野棠飞尽蒲根暖，寂寞南溪倚钓竿。
◎卷.15【归紫阁下】韩偓<br>　　一笈携归紫阁峰，马蹄闲慢水溶溶。黄昏后见山田火，<br>　　胧fC时闻县郭钟，瘦竹迸生僧坐石，野藤缠杀鹤翘松。<br>　　钓矶自别经秋雨，长得莓苔更几重。
◎卷.16【夜坐】韩偓<br>　　天似空江星似波，时时珠露滴圆荷。平生踪迹慕真隐，<br>　　此夕襟怀深自多。格是厌厌饶酒病，终须的的学渔歌。<br>　　无名无位堪休去，犹拟朝衣换钓蓑。
◎卷.17【午寝梦江外兄弟（一作午梦曲江兄弟）】韩偓<br>　　长夏居闲门不开，绕门青草绝尘埃。空庭日午独眠觉，<br>　　旅梦天涯相见回。鬓向此时应有雪，心从别处即成灰。<br>　　如何水陆三千里，几月书邮始一来。
◎卷.18【曲江夜思】韩偓<br>　　鼓声将绝月斜痕，园外闲坊半掩门。池里红莲凝白露，<br>　　苑中青草伴黄昏。林塘阒寂偏宜夜，烟火稀疏便似村。<br>　　大抵世间幽独景，最关诗思与离魂。
◎卷.19【过汉口】韩偓<br>　　浊世清名一概休，古今翻覆賸堪愁。年年春浪来巫峡，<br>　　日日残阳过沔州。居杂商徒偏富庶，地多词客自风流。<br>　　联翩半世腾腾过，不在渔船即酒楼。
◎卷.20【惜春】韩偓<br>　　愿言未偶非高卧，多病无憀选胜游。一夜雨声三月尽，<br>　　万般人事五更头。年逾弱冠即为老，节过清明却似秋。<br>　　应是西园花已落，满溪红片向东流。
◎卷.21【及第过堂日作】韩偓<br>　　早随真侣集蓬瀛，阊阖门开尚见星。龙尾楼台迎晓日，<br>　　鳌头宫殿入青冥。暗惊凡骨升仙籍，忽讶麻衣谒相庭。<br>　　百辟敛容开路看，片时辉赫胜图形。
◎卷.22【夏课成感怀】韩偓<br>　　别离终日心忉忉，五湖烟波归梦劳。凄凉身事夏课毕，<br>　　濩落生涯秋风高。居世无媒多困踬，昔贤因此亦号咷。<br>　　谁怜愁苦多衰改，未到潘年有二毛。
◎卷.23【离家第二日却寄诸兄弟】韩偓<br>　　睡起褰帘日出时，今辰初恨间容辉。千行泪激傍人感，<br>　　一点心随健步归。却望山川空黯黯，回看僮仆亦依依。<br>　　定知兄弟高楼上，遥指征途羡鸟飞。
◎卷.24【游江南水陆院】韩偓<br>　　早于喧杂是深雠，犹恐行藏坠俗流。高寺懒为携酒去，<br>　　名山长恨送人游。关河见月空垂泪，风雨看花欲白头。<br>　　除却祖师心法外，浮生何处不堪愁。
◎卷.25【江南送别】韩偓<br>　　江南行止忽相逢，江馆棠梨叶正红。一笑共嗟成往事，<br>　　半酣相顾似衰翁。关山月皎清风起，送别人归野渡空。<br>　　大抵多情应易老，不堪岐路数西东。
◎卷.26【格卑】韩偓<br>　　格卑尝恨足牵仍，欲学忘情似不能。入意云山输画匠，<br>　　动人风月羡琴僧。南朝峻洁推弘景，东晋清狂数季鹰。<br>　　惆怅后尘流落尽，自抛怀抱醉懵腾。
◎卷.27【冬日】韩偓<br>　　萧条古木衔斜日，戚沥晴寒滞早梅。愁处雪烟连野起，<br>　　静时风竹过墙来。故人每忆心先见，新酒偷尝手自开。<br>　　景状入诗兼入画，言情不尽恨无才。
◎卷.28【再止庙居】韩偓<br>　　去值秋风来值春，前时今日共销魂。颓垣古柏疑山观，<br>　　高柳鸣鸦似水村。菜甲未齐初出叶，树阴方合掩重门。<br>　　幽深冻馁皆推分，静者还应为讨论。
◎卷.29【老将】韩偓<br>　　折枪黄马倦尘埃，掩耳凶徒怕疾雷。雪密酒酣偷号去，<br>　　月明衣冷斫营回。行驱貔虎披金甲，立听笙歌掷玉杯。<br>　　坐久不须轻矍铄，至今双擘硬弓开。
◎卷.30【边上看猎赠元戎】韩偓<br>　　绣帘临晓觉新霜，便遣移厨较猎场。燕卒铁衣围汉相，<br>　　鲁儒戎服从梁王。搜山闪闪旗头远，出树斑斑豹尾长。<br>　　赞获一声连朔漠，贺杯环骑舞优倡。军回野静秋天白，<br>　　角怨城遥晚照黄。红袖拥门持烛炬，解劳今夜宴华堂。
◎卷.31【余自刑部员外郎为时权所挤值盘石出镇藩屏…长句寄所知】韩偓<br>　　正叨清级忽从戎，况与燕台事不同。开口谩劳矜道在，<br>　　抚膺唯合哭途穷。操心未省趋浮俗，点额尤惭自至公。<br>　　他日陶甄寻坠履，沧洲何处觅渔翁。
◎卷.32【北齐二首】韩偓<br>　　任道骄奢必败亡，且将繁盛悦嫔嫱。几千奁镜成楼柱，<br>　　六十间云号殿廊。后主猎回初按乐，胡姬酒醒更新妆。<br>　　绮罗堆里春风畔，年少多情一帝王。<br>　　神器传时异至公，败亡安可怨匆匆。犯寒猎士朝频戮，<br>　　告急军书夜不通。并部义旗遮日暗，邺城飞焰照天红。<br>　　周朝将相还无体，宁死何须入铁笼。
◎卷.33【寄京城亲友二首】韩偓<br>　　苦吟看坠叶，寥落共天涯。壮岁空为客，初寒更忆家。<br>　　雨墙经月藓，山菊向阳花。因味碧云句，伤哉后会赊。<br>　　相思凡几日，日欲咏离衿。直得吟成病，终难状此心。<br>　　解衣悲缓带，搔首闷遗簪。西岭斜阳外，潜疑是故林。
◎卷.34【野寺】韩偓<br>　　野寺看红叶，县城闻捣衣。自怜痴病苦，犹共赏心违。<br>　　高阁正临夜，前山应落晖。离情在烟鸟，遥入故关飞。
◎卷.35【吴郡怀古】韩偓<br>　　主暗臣忠枉就刑，遂教强国醉中倾。人亡建业空城在，<br>　　花落西江春水平。万古壮夫犹抱恨，至今词客尽伤情。<br>　　徒劳铁锁长千尺，不觉楼船下晋兵。
◎卷.36【守愚】韩偓<br>　　深院寥寥竹荫廊，披衣欹枕过年芳。守愚不觉世途险，<br>　　无事始知春日长。一亩落花围隙地，半竿浓日界空墙。<br>　　今来自责趋时懒，翻恨松轩书满床。
◎卷.37【村居】韩偓<br>　　二月三月雨晴初，舍南舍北唯平芜。前欢入望盈千恨，<br>　　胜景牵心非一途。日照神堂闻啄木，风含社树叫提壶。<br>　　行看旦夕梨霜发，犹有山寒伤酒垆。
◎卷.38【离家】韩偓<br>　　八月初长夜，千山第一程。款颜唯有梦，怨泣却无声。<br>　　祖席诸宾散，空郊匹马行。自怜非达识，局促为浮名。
◎卷.39【秋雨内宴（乙卯年作）】韩偓<br>　　一带清风入画堂，撼真珠箔碎玎珰。<br>　　更看槛外霏霏雨，似劝须教醉玉觞。
◎卷.40【寒食日沙县雨中看蔷薇（己巳）】韩偓<br>　　何处遇蔷薇，殊乡冷节时。雨声笼锦帐，风势偃罗帏。<br>　　通体全无力，酡颜不自持。绿疏微露刺，红密欲藏枝。<br>　　惬意凭阑久，贪吟放醆迟。旁人应见讶，自醉自题诗。
◎卷.41【地炉】韩偓<br>　　两星残火地炉畔，梦断背灯重拥衾。侧听空堂闻静响，<br>　　似敲疏磬褭清音。风灯有影随笼转，腊雪无声逐夜深。<br>　　禅客钓翁徒自好，那知此际湛然心。
◎卷.42【隰州新驿赠刺史】韩偓<br>　　贤侯新换古长亭，先定心机指顾成。高义尽招秦逐客，<br>　　旷怀偏接鲁诸生。萍蓬到此销离恨，燕雀飞来带喜声。<br>　　却笑昔贤交易极，一开东閤便垂名。
◎卷.43【草书屏风】韩偓<br>　　何处一屏风，分明怀素踪。虽多尘色染，犹见墨痕浓。<br>　　怪石奔秋涧，寒藤挂古松。若教临水畔，字字恐成龙。
◎卷.44【永明禅师房】韩偓<br>　　景色方妍媚，寻真出近郊。宝香炉上爇，金磬佛前敲。<br>　　蔓草棱山径，晴云拂树梢。支公禅寂处，时有鹤来巢。
◎卷.45【登楼有题】韩偓<br>　　暑气檐前过，蝉声树杪交。待潮生浦口，看雨过山坳。<br>　　才见兰舟动，仍闻桂楫敲。窣云朱槛好，终睹凤来巢。
◎卷.46【朝退书怀】韩偓<br>　　鹤帔星冠羽客装，寝楼西畔坐书堂。山禽养久知人唤，<br>　　窗竹芟多漏月光。粉壁不题新拙恶，小屏唯录古篇章。<br>　　孜孜莫患劳心力，富国安民理道长。
◎卷.47【元夜即席】韩偓<br>　　元宵清景亚元正，丝雨霏霏向晚倾。桂兔韬光云叶重，<br>　　烛龙衔耀月轮明。烟空但仰如膏润，绮席都忘滴砌声。<br>　　更待今宵开霁后，九衢车马未妨行。
◎卷.48【大庆堂赐宴元珰而有诗呈吴越王】韩偓<br>　　非为亲贤展绮筵，恒常宁敢恣游盘。绿搓杨柳绵初软，<br>　　红晕樱桃粉未干。谷鸟乍啼声似涩，甘霖方霁景犹寒。<br>　　笙歌风紧人酣醉，却绕珍丛烂熳看。
◎卷.49【又和】韩偓<br>　　樱桃花下会亲贤，风远铜乌转露盘。蝶下粉墙梅乍坼，<br>　　蚁浮金斝酒难干。云和缓奏泉声咽，珠箔低垂水影寒。<br>　　狂简斐然吟咏足，却邀群彦重吟看。
◎卷.50【再和】韩偓<br>　　我有嘉宾宴乍欢，画帘纹细凤双盘。影笼沼沚修篁密，<br>　　声透笙歌羯鼓干。散后便依书箧寐，渴来潜想玉壶寒。<br>　　樱桃零落红桃媚，更俟旬馀共醉看。
◎卷.51【重和】韩偓<br>　　冷宴殷勤展小园，舞鞇柔软彩虬盘。篸花尽日疑头重，<br>　　病酒经宵觉口干。嘉树倚楼青琐暗，晚云藏雨碧山寒。<br>　　文章天子文章别，八米卢郎未可看。
◎卷.52【余作探使以缭绫手帛子寄贺因而有诗】韩偓<br>　　解寄缭绫小字封，探花筵上映春丛。黛眉印在微微绿，<br>　　檀口消来薄薄红。缏处直应心共紧，砑时兼恐汗先融。<br>　　帝台春尽还东去，却系裙腰伴雪胸。
◎卷.53【别锦儿（及第后出京，别锦儿与蜀妓）】韩偓<br>　　一尺红绡一首诗，赠君相别两相思。画眉今日空留语，<br>　　解佩他年更可期。临去莫论交颈意，清歌休著断肠词。<br>　　出门何事休惆怅，曾梦良人折桂枝。
◎卷.54【闲步】韩偓<br>　　庄南纵步游荒野，独鸟寒烟轻惹惹。傍山疏雨湿秋花，<br>　　僻路浅泉浮败果。樵人相见指惊麏，牧童四散收嘶马。<br>　　一壶倾尽未能归，黄昏更望诸峰火。
◎卷.55【乾宁三年丙辰在奉天重围作】韩偓<br>　　仗剑夜巡城，衣襟满霜霰。贼火遍郊坰，飞焰侵星汉。<br>　　积雪似空江，长林如断岸。独凭女墙头，思家起长叹。
◎卷.56【雨中】韩偓<br>　　青桐承雨声，声声何重叠。疏滴下高枝，次打欹低叶。<br>　　鸟湿更梳翎，人愁方拄颊。独自上西楼，风襟寒帖帖。
◎卷.57【与僧】韩偓<br>　　江海扁舟客，云山一衲僧。相逢两无语，若个是南能。
◎卷.58【晚岸】韩偓<br>　　揭起青篷上岸头，野花和雨冷修修。<br>　　春江一夜无波浪，校得行人分外愁。
◎卷.59【仙山】韩偓<br>　　一炷心香洞府开，偃松皱涩半莓苔。<br>　　水清无底山如削，始有仙人骑鹤来。
◎卷.60【过茂陵】韩偓<br>　　不悲霜露但伤春，孝理何因感兆民。<br>　　景帝龙髯消息断，异香空见李夫人。
◎卷.61【曲江秋日】韩偓<br>　　斜烟缕缕鹭鸶栖，藕叶枯香折野泥。<br>　　有个高僧入图画，把经吟立水塘西。
◎卷.62【流年】韩偓<br>　　三月伤心仍晦日，一春多病更阴天。<br>　　雄豪亦有流年恨，况是离魂易黯然。
◎卷.63【商山道中】韩偓<br>　　云横峭壁水平铺，渡口人家日欲晡。<br>　　却忆往年看粉本，始知名画有工夫。
◎卷.64【招隐】韩偓<br>　　立意忘机机已生，可能朝市污高情。<br>　　时人未会严陵志，不钓鲈鱼只钓名。
◎卷.65【雨村】韩偓<br>　　雁行斜拂雨村楼，帘下三重幕一钩。<br>　　倚柱不知身半湿，黄昏独自未回头。
◎卷.66【使风】韩偓<br>　　茶烟睡觉心无事，一卷黄庭在手中。<br>　　欹枕卷帘江万里，舟人不语满帆风。
◎卷.67【阻风】韩偓<br>　　平生情趣羡渔师，此日烟江惬所思。<br>　　肥鳜香粳小艛艓，断肠滋味阻风时。
◎卷.68【并州】韩偓<br>　　戍旗青草接榆关，雨里并州四月寒。<br>　　谁会凭阑潜忍泪，不胜天际似江干。
◎卷.69【夏夜】韩偓<br>　　猛风飘电黑云生，霎霎高林簇雨声。<br>　　夜久雨休风又定，断云流月却斜明。
◎卷.70【阑干】韩偓<br>　　扫花虽恨夜来雨，把酒却怜晴后寒。<br>　　吴质谩言愁得病，当时犹不凭阑干。
◎卷.71【以庭前海棠梨花一枝寄李十九员外】韩偓<br>　　二月春风澹荡时，旅人虚对海棠梨。<br>　　不如寄与星郎去，想得朝回正画眉。
◎卷.72【驿楼】韩偓<br>　　流云溶溶水悠悠，故乡千里空回头。<br>　　三更犹凭阑干月，泪满关山孤驿楼。
◎卷.73【频访卢秀才（卢时在选末）】韩偓<br>　　药诀棋经思致论，柳腰莲脸本忘情。<br>　　频频强入风流坐，酒肆应疑阮步兵。
◎卷.74【答友人见寄酒】韩偓<br>　　虽可忘忧矣，其如作病何。淋漓满襟袖，更发楚狂歌。
◎卷.75【野钓】韩偓<br>　　细雨桃花水，轻鸥逆浪飞。风头阻归棹，坐睡倚蓑衣。
◎卷.76【曲江晚思】韩偓<br>　　云物阴寂历，竹木寒青苍。水冷鹭鸶立，烟月愁昏黄。
◎卷.77【赠友人】韩偓<br>　　莫嫌谈笑与经过，却恐闲多病亦多。<br>　　若遣心中无一事，不知争奈日长何。
◎卷.78【半睡】韩偓<br>　　眉山暗澹向残灯，一半云鬟坠枕棱。<br>　　四体著人娇欲泣，自家揉损砑缭绫。
◎卷.79【已凉】韩偓<br>　　愁多却讶天凉早，思倦翻嫌夜漏迟。<br>　　何处山川孤馆里，向灯弯尽一双眉。
◎卷.80【寄禅师】韩偓<br>　　从无入有云峰聚，已有还无电火销。<br>　　销聚本来皆是幻，世间闲口漫嚣嚣。
◎卷.81【访明公大德】韩偓<br>　　寸发如霜袒右肩，倚肩筇竹貌怡然。悬灯深屋夜分坐，<br>　　移榻向阳斋后眠。刮膜且扬三毒论，摄心徐指二宗禅。<br>　　清凉药分能知味，各自胸中有醴泉。
◎卷.82【大酺乐】韩偓<br>　　晚日催弦管，春风入绮罗。杏花如有意，偏落舞衫多。
◎卷.83【思归乐】韩偓<br>　　泪滴珠难尽，容殊玉易销。傥随明月去，莫道梦魂遥。
◎卷.84【御制春游长句】韩偓<br>　　天意分明道已光，春游嘉景胜仙乡。玉炉烟直风初静，<br>　　银汉云消日正长。柳带似眉全展绿，杏苞如脸半开香。<br>　　黄莺历历啼红树，紫燕关关语画梁。低槛晚晴笼翡翠，<br>　　小池波暖浴鸳鸯。马嘶广陌贪新草，人醉花堤怕夕阳。<br>　　比屋管弦呈妙曲，连营罗绮斗时妆。全吴霸越千年后，<br>　　独此升平显万方。<br>第六百八十三卷
◎卷.1【幽窗（以下《香奁集》）】韩偓<br>　　刺绣非无暇，幽窗自鲜欢。手香江橘嫩，齿软越梅酸。<br>　　密约临行怯，私书欲报难。无凭谙鹊语，犹得暂心宽。
◎卷.2【江楼二首】韩偓<br>　　梦啼呜咽觉无语，杳杳微微望烟浦。<br>　　楼空客散燕交飞，江静帆飞日亭午。<br>　　ok鱼苦笋香味新，杨柳酒旗三月春。<br>　　风光百计牵人老，争奈多情是病身。
◎卷.3【春尽日】韩偓<br>　　树头初日照西檐，树底蔫花夜雨沾。外院池亭闻动锁，<br>　　后堂阑槛见垂帘。柳腰入户风斜倚，榆荚堆墙水半淹。<br>　　把酒送春惆怅在，年年三月病厌厌。
◎卷.4【咏灯】韩偓<br>　　高在酒楼明锦幕，远随渔艇泊烟江。<br>　　古来幽怨皆销骨，休向长门背雨窗。
◎卷.5【别绪】韩偓<br>　　别绪静愔愔，牵愁暗入心。已回花渚棹，悔听酒垆琴。<br>　　菊露凄罗幕，梨霜恻锦衾。此生终独宿，到死誓相寻。<br>　　月好知何计，歌阑叹不禁。山巅更高处，忆上上头吟。
◎卷.6【见花】韩偓<br>　　褰裳拥鼻正吟诗，日午墙头独见时。血染蜀罗山踯躅，<br>　　肉红宫锦海棠梨。因狂得病真闲事，欲咏无才是所悲。<br>　　看却东风归去也，争教判得最繁枝。
◎卷.7【马上见】韩偓<br>　　骄马锦连钱，乘骑是谪仙。和裙穿玉镫，隔袖把金鞭。<br>　　去带懵腾醉，归成困顿眠。自怜输厩吏，馀暖在香鞯。
◎卷.8【绕廊】韩偓<br>　　浓烟隔帘香漏泄，斜灯映竹光参差。<br>　　绕廊倚柱堪惆怅，细雨轻寒花落时。
◎卷.9【屐子】韩偓<br>　　方寸肤圆光致致，白罗绣屟红托里。<br>　　南朝天子欠风流，却重金莲轻绿齿。
◎卷.10【青春】韩偓<br>　　眼意心期卒未休，暗中终拟约秦楼。光阴负我难相遇，<br>　　情绪牵人不自由。遥夜定嫌香蔽膝，闷时应弄玉搔头。<br>　　樱桃花谢梨花发，肠断青春两处愁。
◎卷.11【闻雨】韩偓<br>　　香侵蔽膝夜寒轻，闻雨伤春梦不成。<br>　　罗帐四垂红烛背，玉钗敲著枕函声。
◎卷.12【懒起】韩偓<br>　　百舌唤朝眠，春心动几般。枕痕霞黯澹，泪粉玉阑珊。<br>　　笼绣香烟歇，屏山烛焰残。暖嫌罗袜窄，瘦觉锦衣宽。<br>　　昨夜三更雨，今朝一阵寒。海棠花在否，侧卧卷帘看。
◎卷.13【已凉】韩偓<br>　　碧阑干外绣帘垂，猩血屏风画折枝。<br>　　八尺龙须方锦褥，已凉天气未寒时。
◎卷.14【欲去】韩偓<br>　　粉纭隔窗语，重约蹋青期。总得相逢处，无非欲去时。<br>　　恨深书不尽，宠极意多疑。惆怅桃源路，惟教梦寐知。
◎卷.15【横塘】韩偓<br>　　秋寒洒背入帘霜，凤胫灯清照洞房。蜀纸麝煤沾笔兴，<br>　　越瓯犀液发茶香。风飘乱点更筹转，拍送繁弦曲破长。<br>　　散客出门斜月在，两眉愁思问横塘。
◎卷.16【五更】韩偓<br>　　往年曾约郁金床，半夜潜身入洞房。怀里不知金钿落，<br>　　暗中唯觉绣鞋香。此时欲别魂俱断，自后相逢眼更狂。<br>　　光景旋消惆怅在，一生赢得是凄凉。
◎卷.17【联缀体】韩偓<br>　　院宇秋明日日长，社前一雁到辽阳。<br>　　陇头针线年年事，不喜寒砧捣断肠。
◎卷.18【半睡】韩偓<br>　　抬镜仍嫌重，更衣又怕寒。宵分未归帐，半睡待郎看。
◎卷.19【寒食夜（一作深夜，一作夜深）】韩偓<br>　　清江碧草两悠悠，各自风流一种愁。<br>　　正是落花寒食夜，夜深无伴倚南楼。
◎卷.20【哭花】韩偓<br>　　曾愁香结破颜迟，今见妖红委地时。<br>　　若是有情争不哭，夜来风雨葬西施。
◎卷.21【重游曲江】韩偓<br>　　鞭梢乱拂暗伤情，踪迹难寻露草青。<br>　　犹是玉轮曾辗处，一泓秋水涨浮萍。
◎卷.22【遥见】韩偓<br>　　悲歌泪湿澹胭脂，闲立风吹金缕衣。<br>　　白玉堂东遥见后，令人斗薄画杨妃。
◎卷.23【新秋】韩偓<br>　　一夜清风动扇愁，背时容色入新秋。<br>　　桃花脸里汪汪泪，忍到更深枕上流。
◎卷.24【宫词】韩偓<br>　　绣裙斜立正销魂，侍女移灯掩殿门。<br>　　燕子不来花著雨，春风应自怨黄昏。
◎卷.25【蹋青】韩偓<br>　　蹋青会散欲归时，金车久立频催上。<br>　　收裙整髻故迟迟，两点深心各惆怅。
◎卷.26【夜深（一作寒食夜）】韩偓<br>　　恻恻轻寒翦翦风，小梅飘雪杏花红。<br>　　夜深斜搭秋千索，楼阁朦胧烟雨中。
◎卷.27【夏日】韩偓<br>　　庭树新阴叶未成，玉阶人静一蝉声。<br>　　相风不动乌龙睡，时有娇莺自唤名。
◎卷.28【新上头】韩偓<br>　　学梳松鬓试新裙，消息佳期在此春。<br>　　为要好多心转惑，遍将宜称问傍人。
◎卷.29【中庭】韩偓<br>　　夜短睡迟慵早起，日高方始出纱窗。<br>　　中庭自摘青梅子，先向钗头戴一双。
◎卷.30【咏浴】韩偓<br>　　再整鱼犀拢翠簪，解衣先觉冷森森。教移兰烛频羞影，<br>　　自试香汤更怕深。初似洗花难抑按，终忧沃雪不胜任。<br>　　岂知侍女帘帷外，剩取君王几饼金。
◎卷.31【席上有赠】韩偓<br>　　矜严标格绝嫌猜，嗔怒虽逢笑靥开。小雁斜侵眉柳去，<br>　　媚霞横接眼波来。鬓垂香颈云遮藕，粉著兰胸雪压梅。<br>　　莫道风流无宋玉，好将心力事妆台。
◎卷.32【早归】韩偓<br>　　去是黄昏后，归当胧fC时。叉衣吟宿醉，风露动相思。
◎卷.33【玉合（杂言）】韩偓<br>　　罗囊绣两凤凰，玉合雕双鸂鶒。中有兰膏渍红豆，<br>　　每回拈著长相忆。长相忆，经几春？人怅望，香氤氲。<br>　　开缄不见新书迹，带粉犹残旧泪痕。
◎卷.34【金陵（杂言）】韩偓<br>　　风雨萧萧，石头城下木兰桡。烟月迢迢，金陵渡口去来潮。<br>　　自古风流皆暗销，才魂妖魂谁与招？彩笺丽句今已矣，<br>　　罗袜金莲何寂寥。
◎卷.35【懒卸头（一作生查子）】韩偓<br>　　侍女动妆奁，故故惊人睡。那知本未眠，背面偷垂泪。<br>　　懒卸凤凰钗，羞入鸳鸯被。时复见残灯，和烟坠金穗。
◎卷.36【倚醉】韩偓<br>　　倚醉无端寻旧约，却怜惆怅转难胜。静中楼阁深春雨。<br>　　远处帘栊半夜灯。抱柱立时风细细，绕廊行处思腾腾。<br>　　分明窗下闻裁翦，敲遍阑干唤不应。
◎卷.37【咏手】韩偓<br>　　腕白肤红玉笋芽，调琴抽线露尖斜。背人细撚垂胭鬓。<br>　　向镜轻匀衬脸霞。怅望昔逢褰绣幔，依稀曾见托金车。<br>　　后园笑向同行道，摘得蘼芜又折花。
◎卷.38【荷花】韩偓<br>　　纨扇相欹绿，香囊独立红。浸淫因重露，狂暴是秋风。<br>　　逸调无人唱，秋塘每夜空。何繇见周昉，移入画屏中。
◎卷.39【松髻】韩偓<br>　　髻根松慢玉钗垂，指点花枝又过时。<br>　　坐久暗生惆怅事，背人匀却泪胭脂。
◎卷.40【寄远（在岐日作）】韩偓<br>　　眉如半月云如鬟，梧桐叶落敲井阑。孤灯亭亭公署寒，<br>　　微霜凄凄客衣单。想美人兮云一端，梦魂悠悠关山难。<br>　　空房展转怀悲酸，铜壶漏尽闻金鸾。
◎卷.41【踪迹】韩偓<br>　　东乌西兔似车轮，劫火桑田不复论。<br>　　唯有风光与踪迹，思量长是暗销魂。
◎卷.42【病忆】韩偓<br>　　信知尤物必牵情，一顾难酬觉命轻。<br>　　曾把禅机销此病，破除才尽又重生。
◎卷.43【妒媒】韩偓<br>　　洞房深闭不曾开，横卧乌龙作妒媒。好鸟岂劳兼比翼，<br>　　异华何必更重台。难留旋逐惊飙去，暂见如随急电来。<br>　　多为过防成后悔，偶因翻语得深猜。已嫌刻蜡春宵短，<br>　　最恨鸣珂晓鼓催。应笑楚襄仙分薄，日中长是独裴回。
◎卷.44【不见】韩偓<br>　　动静防闲又怕疑，佯佯脉脉是深机。<br>　　此身愿作君家燕，秋社归时也不归。
◎卷.45【昼寝】韩偓<br>　　碧桐阴尽隔帘栊，扇拂金鹅玉簟烘。扑粉更添香体滑，<br>　　解衣唯见下裳红。烦襟乍触冰壶冷，倦枕徐欹宝髻松。<br>　　何必苦劳魂与梦，王昌只在此墙东。
◎卷.46【意绪】韩偓<br>　　绝代佳人何寂寞，梨花未发梅花落。东风吹雨入西园，<br>　　银线千条度虚阁。脸粉难匀蜀酒浓，口脂易印吴绫薄。<br>　　娇饶意态不胜羞，愿倚郎肩永相著。
◎卷.47【惆怅】韩偓<br>　　身情长在暗相随，生魄随君君岂知。被头不暖空沾泪，<br>　　钗股欲分犹半疑。朗月清风难惬意，词人绝色多伤离。<br>　　何如饮酒连千醉，席地幕天无所知。
◎卷.48【忍笑】韩偓<br>　　宫样衣裳浅画眉，晚来梳洗更相宜。<br>　　水精鹦鹉钗头颤，举袂佯羞忍笑时。
◎卷.49【咏柳】韩偓<br>　　褭雨拖风不自持，全身无力向人垂。<br>　　玉纤折得遥相赠，便似观音手里时。
◎卷.50【密意】韩偓<br>　　呵花贴鬓黏寒发，凝酥光透猩猩血。<br>　　经过洛水几多人，唯有陈王见罗袜。
◎卷.51【偶见】韩偓<br>　　秋千打困解罗裙，指点醍醐索一尊。<br>　　见客入来和笑走，手搓梅子映中门。
◎卷.52【寒食夜有寄】韩偓<br>　　风流大抵是伥伥，此际相思必断肠。<br>　　云薄月昏寒食夜，隔帘微雨杏花香。
◎卷.53【效崔国辅体四首】韩偓<br>　　澹月照中庭，海棠花自落。独立俯闲阶，风动秋千索。<br>　　雨后碧苔院，霜来红叶楼。闲阶上斜日，鹦鹉伴人愁。<br>　　酒力滋睡眸，卤莽闻街鼓。欲明天更寒，东风打窗雨。<br>　　罗幕生春寒，绣窗愁未眠。南湖一夜雨，应湿采莲船。
◎卷.54【后魏时相州人作李波小妹歌疑其未备因补之】韩偓<br>　　李波小妹字雍容，窄衣短袖蛮锦红。未解有情梦梁殿，<br>　　何曾自媚妒吴宫。难教牵引知酒味，因令怅望成春慵。<br>　　海棠花下秋千畔，背人撩鬓道匆匆。
◎卷.55【春昼】韩偓<br>　　春融艳艳，大醉陶陶。漏添迟日，箭减良宵。<br>　　藤垂戟户，柳拂河桥。帘幕燕子，池塘伯劳。<br>　　肤清臂瘦，衫薄香销。楚殿衣窄，南朝髻高。<br>　　河阳县远，清波地遥。丝缠露泣，各自无憀。
◎卷.56【三忆】韩偓<br>　　忆眠时，春梦困腾腾。展转不能起，玉钗垂枕棱。<br>　　忆行时，背手挼金雀。敛笑慢回头，步转阑干角。<br>　　忆去时，向月迟迟行。强语戏同伴，图郎闻笑声。
◎卷.57【六言三首】韩偓<br>　　春楼处子倾城，金陵狎客多情。朝云暮雨会合，<br>　　罗袜绣被逢迎。华山梧桐相覆，蛮江豆蔻连生。<br>　　幽欢不尽告别，秋河怅望平明。<br>　　一灯前雨落夜，三月尽草青时。半寒半暖正好，<br>　　花开花谢相思。惆怅空教梦见，懊恼多成酒悲。<br>　　红袖不干谁会，揉损联娟澹眉。<br>　　此间青草更远，不唯空绕汀洲。那里朝日才出，<br>　　还应先照西楼。忆泪因成恨泪，梦游常续心游。<br>　　桃源洞口来否，绛节霓旌久留。
◎卷.58【寒食日重游李氏园亭有怀】韩偓<br>　　往年同在鸾桥上，见倚朱阑咏柳绵。今日独来香径里，<br>　　更无人迹有苔钱。伤心阔别三千里，屈指思量四五年。<br>　　料得他乡遇佳节，亦应怀抱暗凄然。
◎卷.59【思录旧诗于卷上，凄然有感，因成一章】韩偓<br>　　缉缀小诗钞卷里，寻思闲事到心头。<br>　　自吟自泣无人会，肠断蓬山第一流。
◎卷.60【春闺二首】韩偓<br>　　愿结交加梦，因倾潋滟尊。醒来情绪恶，帘外正黄昏。<br>　　氤氲帐里香，薄薄睡时妆。长吁解罗带，怯见上空床。
◎卷.61【代小玉家为蕃骑所虏后寄故集贤裴公相国】韩偓<br>　　动天金鼓逼神州，惜别无心学坠楼。不得回眸辞傅粉，<br>　　便须含泪对残秋。折钗伴妾埋青冢，半镜随郎葬杜邮。<br>　　唯有此宵魂梦里，殷勤见觅凤池头。
◎卷.62【荐福寺讲筵偶见又别（一作别后）】韩偓<br>　　见时浓日午，别处暮钟残。景色疑春尽，襟怀似酒阑。<br>　　两情含眷恋，一饷致辛酸。夜静长廊下，难寻屐齿看。
◎卷.63【复偶见三绝】韩偓<br>　　雾为襟袖玉为冠，半似羞人半忍寒。<br>　　别易会难长自叹，转身应把泪珠弹。<br>　　桃花脸薄难藏泪，柳叶眉长易觉愁。<br>　　密迹未成当面笑，几回抬眼又低头。<br>　　半身映竹轻闻语，一手揭帘微转头。<br>　　此意别人应未觉，不胜情绪两风流。
◎卷.64【厌花落】韩偓<br>　　厌花落，人寂寞，果树阴成燕翅齐，西园永日闲高阁。<br>　　后堂夹帘愁不卷，低头闷把衣襟捻。忽然事到心中来，<br>　　四肢娇入茸茸眼。也曾同在华堂宴，佯佯拢鬓偷回面。<br>　　半醉狂心忍不禁，分明一任傍人见。书中说却平生事，<br>　　犹疑未满情郎意。锦囊封了又重开，夜深窗下烧红纸。<br>　　红纸千张言不尽，至诚无语传心印。但得鸳鸯枕臂眠，<br>　　也任时光都一瞬。
◎卷.65【春闷偶成十二韵】韩偓<br>　　阡陌悬云壤，阑畦隔艾芝。路遥行雨懒，河阔过桥迟。<br>　　雁足应难达，狐踪浪得疑。谢鲲吟未废，张硕梦堪思。<br>　　有意通情处，无言拢鬓时。格高归敛笑，歌怨在颦眉。<br>　　醉后金蝉重，欢馀玉燕欹。素姿凌白柰，圆颊诮红梨。<br>　　粉字题花笔，香笺咏柳诗。绣窗携手约，芳草蹋青期。<br>　　别泪开泉脉，春愁罥藕丝。相思不相信，幽恨更谁知。
◎卷.66【想得（一作再青春）】韩偓<br>　　两重门里玉堂前，寒食花枝月午天。<br>　　想得那人垂手立，娇羞不肯上秋千。
◎卷.67【偶见背面是夕兼梦】韩偓<br>　　酥凝背胛玉搓肩，轻薄红绡覆白莲。此夜分明来入梦，<br>　　当时惆怅不成眠。眼波向我无端艳，心火因君特地然。<br>　　莫道人生难际会，秦楼鸾凤有神仙。
◎卷.68【五更】韩偓<br>　　秋雨五更头，桐竹鸣骚屑。却似残春间，断送花时节。<br>　　空楼雁一声，远屏灯半灭。绣被拥娇寒，眉山正愁绝。
◎卷.69【有忆】韩偓<br>　　昼漏迢迢夜漏迟，倾城消息杳无期。愁肠泥酒人千里，<br>　　泪眼倚楼天四垂。自笑计狂多独语，谁怜梦好转相思。<br>　　何时斗帐浓香里，分付东风与玉儿。
◎卷.70【半夜】韩偓<br>　　板閤数尊后，至今犹酒悲。一宵相见事，半夜独眠时。<br>　　明朝窗下照，应有鬓如丝。
◎卷.71【信笔】韩偓<br>　　睡髻休频拢，春眉忍更长。整钗栀子重，泛酒菊花香。<br>　　绣叠昏金色，罗揉损砑光。有时闲弄笔，亦画两鸳鸯。
◎卷.72【寄恨】韩偓<br>　　秦钗枉断长条玉，蜀纸虚留小字红。<br>　　死恨物情难会处，莲花不肯嫁春风。
◎卷.73【两处】韩偓<br>　　楼上澹山横，楼前沟水清。怜山又怜水，两处总牵情。
◎卷.74【拥鼻】韩偓<br>　　拥鼻悲吟一向愁，寒更转尽未回头。绿屏无睡秋分簟，<br>　　红叶伤心月午楼。却要因循添逸兴，若为趋竞怆离忧。<br>　　殷勤凭仗官渠水，为到西溪动钓舟。
◎卷.75【闺怨】韩偓<br>　　时光潜去暗凄凉，懒对菱花晕晓妆。<br>　　初坼秋千人寂寞，后园青草任他长。
◎卷.76【褭娜（丁卯年作）】韩偓<br>　　褭娜腰肢澹薄妆，六朝宫样窄衣裳。著词暂见樱桃破，<br>　　飞醆遥闻豆蔻香。春恼情怀身觉瘦，酒添颜色粉生光。<br>　　此时不敢分明道，风月应知暗断肠。
◎卷.77【多情（庚午年在桃林场作）】韩偓<br>　　天遣多情不自持，多情兼与病相宜。蜂偷野蜜初尝处，<br>　　莺啄含桃欲咽时。酒荡襟怀微駊騀，春牵情绪更融怡。<br>　　水香剩置金盆里，琼树长须浸一枝。
◎卷.78【偶见】韩偓<br>　　千金莫惜旱莲生，一笑从教下蔡倾。仙树有花难问种，<br>　　御香闻气不知名。愁来自觉歌喉咽，瘦去谁怜舞掌轻。<br>　　小叠红笺书恨字，与奴方便寄卿卿。
◎卷.79【个侬】韩偓<br>　　甚感殷勤意，其如阻碍何。隔帘窥绿齿，映柱送横波。<br>　　老大逢知少，襟怀暗喜多。因倾一尊酒，聊以慰蹉跎。
◎卷.80【无题】韩偓<br>　　小槛移灯灺，空房锁隙尘。额波风尽日，帘影月侵晨。<br>　　香辣更衣后，钗梁拢鬓新。吉音闻诡计，醉语近天真。<br>　　妆好方长叹，欢馀却浅颦。绣屏金作屋，丝幰玉为轮。<br>　　致意通绵竹，精诚托锦鳞。歌凝眉际恨，酒发脸边春。<br>　　溪纻殊倾越，楼箫岂羡秦。柳虚禳沴气，梅实引芳津。<br>　　乐府降清唱，宫厨减食珍。防闲襟并敛，忍妒泪休匀。<br>　　宿饮愁萦梦，春寒瘦著人。手持双豆蔻，的的为东邻。<br>　　碧瓦偏光日，红帘不受尘。柳昏连绿野，花烂烁清晨。<br>　　书密偷看数，情通破体新。明言终未实，暗祝始应真。<br>　　枉道嫌偷药，推诚鄙效颦。合成云五色，宜作日中轮。<br>　　照兽金涂爪，钗鱼玉镂鳞。渺瀰三岛浪，平远一楼春。<br>　　堕髻还名寿，修蛾本姓秦。棹寻闻犬洞，槎入饮牛津。<br>　　麟脯随重酿，霜华间八珍。锦囊霞彩烂，罗袜砑光匀。<br>　　羞涩佯牵伴，娇饶欲泥人。偷儿难捉搦，慎莫共比邻。<br>　　紫蜡融花蒂，红绵拭镜尘。梦狂翻惜夜，妆懒厌凌晨。<br>　　茜袖啼痕数，香笺墨色新。
◎卷.81【倒押前韵】韩偓<br>　　白下同归路，乌衣枉作邻。珮声犹隔箔，香气已迎人。<br>　　酒劝杯须满，书羞字不匀。歌怜黄竹怨，味实碧桃珍。<br>　　翦烛非良策，当关是要津。东阿初度洛，杨恽旧家秦。<br>　　粉化横波溢，衫轻晓雾春。鸦黄双凤翅，麝月半鱼鳞。<br>　　别袂翻如浪，回肠转似轮。后期才注脚，前事又含颦。<br>　　纵有才难咏，宁无画逼真。天香闻更有，琼树见长新。<br>　　斗草常更仆，迷阄误达晨。嗅花判不得，檀注惹风尘。
◎卷.82【闺情】韩偓<br>　　轻风滴砾动帘钩，宿酒犹酣懒卸头。但觉夜深花有露，<br>　　不知人静月当楼。何郎烛暗谁能咏，韩寿香焦亦任偷。<br>　　敲折玉钗歌转咽，一声声作两眉愁。
◎卷.83【自负】韩偓<br>　　人许风流自负才，偷桃三度到瑶台。<br>　　至今衣领胭脂在，曾被谪仙痛咬来。
◎卷.84【天凉】韩偓<br>　　愁来却讶天凉早，思倦翻嫌夜漏迟。<br>　　何处山川孤馆里，向灯弯尽一双眉。
◎卷.85【日高】韩偓<br>　　朦胧犹记管弦声，噤z9馀寒酒半醒。<br>　　春暮日高帘半卷，落花和雨满中庭。
◎卷.86【夕阳】韩偓<br>　　花前洒泪临寒食，醉里回头问夕阳。<br>　　不管相思人老尽，朝朝容易下西墙。
◎卷.87【旧馆】韩偓<br>　　前欢往恨分明在，酒兴诗情大半亡。<br>　　还似墙西紫荆树，残花摘索映高塘。
◎卷.88【中春忆赠】韩偓<br>　　年年长是阻佳期，万种恩情只自知。<br>　　春色转添惆怅事，似君花发两三枝。
◎卷.89【春恨】韩偓<br>　　残梦依依酒力馀，城头画角伴啼乌。<br>　　平明未卷西楼幕，院静时闻响辘轳。
◎卷.90【秋千】韩偓<br>　　池塘夜歇清明雨，绕院无尘近花坞。五丝绳系出墙迟，<br>　　力尽才瞵见邻圃。下来娇喘未能调，斜倚朱阑久无语。<br>　　无语兼动所思愁，转眼看天一长吐。
◎卷.91【长信宫二首】韩偓<br>　　天上梦魂何杳杳，宫中消息太沈沈。<br>　　君恩不似黄金井，一处团圆万丈深。<br>　　天上凤凰休寄梦，人间鹦鹉旧堪悲。<br>　　平生心绪无人识，一只金梭万丈丝。
◎卷.92【句】韩偓<br>　　岂独鸱夷解归去，五湖渔艇且餔糟。（闻再除戎曹，<br>　　依前充职）<br>第六百八十四卷
◎卷.1【奉和御制】吴融<br>　　岳寺清秋霁，宸游永日闲。霓旌森物外，凤吹落人间。<br>　　玉漱穿城水，屏开对阙山。皆知圣情悦，丽藻洒芳兰。
◎卷.2【和集贤相公西溪侍宴观竞渡】吴融<br>　　片水耸层桥，祥烟霭庆霄。昼花铺广宴，晴电闪飞桡。<br>　　浪叠摇仙仗，风微定彩标。都人同盛观，不觉在行朝。
◎卷.3【山居即事四首】吴融<br>　　桂树秋来风满枝，碧岩归日免乖期。<br>　　故人尽向蟾宫折，独我攀条欲寄谁。<br>　　不傲南窗且采樵，干松每带湿云烧。<br>　　庖厨却得长兼味，三秀芝根五朮苗。<br>　　万事翛然只有棋，小轩高净簟凉时。<br>　　阑珊半局和微醉，花落中庭树影移。<br>　　无邻无里不成村，水曲云重掩石门。<br>　　何用深求避秦客，吾家便是武陵源。
◎卷.4【红白牡丹】吴融<br>　　不必繁弦不必歌，静中相对更情多。殷鲜一半霞分绮，<br>　　洁澈旁边月飐波。看久愿成庄叟梦，惜留须倩鲁阳戈。<br>　　重来应共今来别，风堕香残衬绿莎。
◎卷.5【中秋陪熙用学士禁中玩月】吴融<br>　　月圆年十二，秋半每多阴。此夕无纤霭，同君宿禁林。<br>　　未高知海阔，当午见宫深。衣似繁霜透，身疑积水沈。<br>　　遭逢陪侍辇，归去忆抽簪。太液池南岸，相期到晓吟。
◎卷.6【题豪家故池】吴融<br>　　岁久无泉引，春来仰雨流。萍枯黏朽槛，沙浅露沉舟。<br>　　照影人何在，持竿客寄游。翛然兴废外，回首谢眠鸥。
◎卷.7【偶题】吴融<br>　　贱子曾尘国士知，登门倒屣忆当时。西州酌尽看花酒，<br>　　东阁编成咏雪诗。莫道精灵无伯有，寻闻任侠报爰丝。<br>　　乌衣旧宅犹能认，粉竹金松一两枝。
◎卷.8【渚宫立春书怀】吴融<br>　　春候侵残腊，江芜绿已齐。风高莺啭涩，雨密雁飞低。<br>　　向日心须在，归朝路欲迷。近闻惊御火，犹及灞陵西。
◎卷.9【闻李翰林游池上有寄】吴融<br>　　花飞絮落水和流，玉署词臣奉诏游。四面看人随画鹢，<br>　　中流合乐起眠鸥。皇恩自抱丹心报，清颂谁将白雪酬。<br>　　不为禁钟催入宿，前峰月上未回舟。
◎卷.10【谷口寓居偶题】吴融<br>　　涔涔病骨怯朝天，谷口归来取性眠。峭壁削成开画障，<br>　　急溪飞下咽繁弦。不能尘土争闲事，且放形神学散仙。<br>　　已熟前峰采芝径，更于何处养残年。
◎卷.11【无题】吴融<br>　　万态千端一瞬中，沁园芜没伫秋风。夜警池塘冷，<br>　　蝙蝠昼飞楼阁空。粉貌早闻残洛市，箫声犹自傍秦宫。<br>　　今朝陌上相非者，曾此歌钟几醉同。
◎卷.12【赋雪】吴融<br>　　一夜阴风度，平明颢气交。未知融结判，唯见混茫包。<br>　　路莫藏行迹，林难出树梢。气应封兽穴，险必堕禽巢。<br>　　影密灯回照，声繁竹送敲。玩宜苏让点，餐称蜜匀抄。<br>　　结冻防鱼跃，黏沙费马跑。炉寒资爇荻，屋暖赖编茅。<br>　　远不分山叠，低宜失地坳。阑干高百尺，新霁若为抛。
◎卷.13【寄僧】吴融<br>　　柳拂池光一点清，紫方袍袖杖藜行。偶传新句来中禁，<br>　　谁把闲书寄上卿。锡倚山根重藓破，棋敲石面碎云生。<br>　　应怜正视淮王诏，不识东林物外情。
◎卷.14【酬僧】吴融<br>　　吾师既续惠休才，况值高秋万象开。吟处远峰横落照，<br>　　定中黄叶下青苔。双林不见金兰久，丹楚空翻组绣来。<br>　　闻说近郊寒尚绿，登临应待一追陪。
◎卷.15【题延寿坊东南角古池】吴融<br>　　蔓草萧森曲岸摧，水笼沙浅露莓苔。更无蔟蔟红妆点，<br>　　犹有双双翠羽来。雨细几逢耕犊去，日斜时见钓人回。<br>　　繁华自古皆相似，金谷荒园土一堆。
◎卷.16【登鹳雀楼】吴融<br>　　鸟在林梢脚底看，夕阳无际戍烟残。冻开河水奔浑急，<br>　　雪洗条山错落寒。始为一名抛故国，近因多难怕长安。<br>　　祖鞭掉折徒为尔，赢得云溪负钓竿。
◎卷.17【和峡州冯使君题所居】吴融<br>　　三年拔薤成仁政，一日诛茅葺所居。晓岫近排吟阁冷，<br>　　夜江遥响寝堂虚。唯怀避地逃多难，不羡朝天卧直庐。<br>　　记得街西邻舍否，投荒南去五千馀。
◎卷.18【秋日感事】吴融<br>　　一叶飘然夕照沈，世间何事不经心。几人欲话云台峻，<br>　　独我方探禹穴深。鸡檄固应无下策，鹤书还要问中林。<br>　　自怜情为多忧动，不为西风白露吟。
◎卷.19【莺】吴融<br>　　日落林西鸟未知，自先飞上最高枝。千啼万语不离恨，<br>　　已去又来如有期。惯识江南春早处，长惊蓟北梦回时。<br>　　谢家园里成吟久，只欠池塘一句诗。
◎卷.20【次韵和王员外杂游四韵】吴融<br>　　一分难减亦难加，得似溪头浣越纱。两桨惯邀催去艇，<br>　　七香曾占取来车。黄昏忽堕当楼月，清晓休开满镜花。<br>　　谁见玉郎肠断处，露床风簟半欹斜。
◎卷.21【秋事】吴融<br>　　江天暑气自凉清，物候须知一雨成。松竹健来唯欠语，<br>　　蕙兰衰去始多情。他年拟献书空在，此日知机意尽平。<br>　　更欲轻桡放烟浪，苇花深处睡秋声。
◎卷.22【和陆拾遗题谏院松】吴融<br>　　落落孤松何处寻，月华西畔结根深。晓含仙掌三清露，<br>　　晚上宫墙百雉阴。野鹤不归应有怨，白云高去太无心。<br>　　碧岩秋涧休相望，捧日元须在禁林。
◎卷.23【题扬子津亭】吴融<br>　　扬子江津十四经，纪行文字遍长亭。惊人旅鬓斩新白，<br>　　无事海门依旧青。前路莫知霜凛凛，故乡何处雁冥冥。<br>　　可怜不识生离者，数点渔帆落暮汀。
◎卷.24【闲望】吴融<br>　　三点五点映山雨，一枝两枝临水花。蛱蝶狂飞掠芳草，<br>　　鸳鸯稳睡翘暖沙。阙下新居成别业，江南旧隐是谁家。<br>　　东迁西去俱无计，却羡暝归林上鸦。
◎卷.25【雪后过昭应】吴融<br>　　路过章台气象宽，九重城阙在云端。烟含上苑沈沈紫，<br>　　雪露南山愯愯寒。绮陌已堪骑宝马，绿芜行即弹金丸。<br>　　灞川南北真图画，更待残阳一望看。
◎卷.26【商人】吴融<br>　　百尺竿头五两斜，此生何处不为家。北抛衡岳南过雁，<br>　　朝发襄阳暮看花。蹭蹬也应无陆地，团圆应觉有天涯。<br>　　随风逐浪年年别，却笑如期八月槎。
◎卷.27【岐下闻杜鹃】吴融<br>　　化去蛮乡北，飞来渭水西。为多亡国恨，不忍故山啼。<br>　　怨已惊秦凤，灵应识汉鸡。数声烟漠漠，馀思草萋萋。<br>　　楼迥波无际，林昏日又低。如何不肠断，家近五云溪。
◎卷.28【雨后闻思归乐二首】吴融<br>　　山禽连夜叫，兼雨未尝休。尽道思归乐，应多离别愁。<br>　　我家方旅食，故国在沧洲。闻此不能寐，青灯茆屋幽。<br>　　一夜鸟飞鸣，关关彻五更。似因归路隔，长使别魂惊。<br>　　未省愁雨暗，就中伤月明。须知越吟客，欹枕不胜情。
◎卷.29【中夜闻啼禽】吴融<br>　　漠漠苍苍未五更，宿禽何处两三声。若非西涧回波触，<br>　　即是南塘急雨惊。金屋独眠堪寄恨，商陵永诀更牵情。<br>　　此时归梦随肠断，半壁残灯闪闪明。
◎卷.30【灵池县见早梅（时太尉中书令京兆公奉诏讨蜀余在幕中）】吴融<br>　　小园晴日见寒梅，一寸乡心万里回。春日暖时抛笠泽，<br>　　战尘飞处上琴台。栖身未识登龙地，落笔元非倚马才。<br>　　待勒燕然归未得，雪枝南畔少徘徊。
◎卷.31【野庙】吴融<br>　　古原荒庙掩莓苔，何处喧喧鼓笛来。<br>　　日暮鸟归人散尽，野风吹起纸钱灰。
◎卷.32【闲书】吴融<br>　　接鹭陪鸾漫得群，未如高卧紫溪云。晋阳起义寻常见，<br>　　湖口屯营取次闻。大底鹪鹏须自适，何尝玉石不同焚。<br>　　回看带砺山河者，济得危时没旧勋。
◎卷.33【寄贯休上人】吴融<br>　　别来如梦亦如云，八字微言不复闻。世上浮沈应念我，<br>　　笔端飞动只降君。几同江步吟秋霁，更忆山房语夜分。<br>　　见拟沃州寻旧约，且教丹顶许为邻。
◎卷.34【书怀】吴融<br>　　傍岩依树结檐楹，夏物萧疏景更清。滩响忽高何处雨，<br>　　松阴自转远山晴。见多邻犬遥相认，来惯幽禽近不惊。<br>　　争得便夸饶胜事，九衢尘里免劳生。
◎卷.35【重阳日荆州作】吴融<br>　　万里投荒已自哀，高秋寓目更徘徊。浊醪任冷难辞醉，<br>　　黄菊因暄却未开。上国莫归戎马乱，故人何在塞鸿来。<br>　　惊时感事俱无奈，不待残阳下楚台。
◎卷.36【寄贯休】吴融<br>　　休公何处在，知我宦情无。已似冯唐老，方知武子愚。<br>　　一身仍更病，双阙又须趋。若得重相见，冥心学半铢。
◎卷.37【秋日渚宫即事】吴融<br>　　漠漠澹云烟，秋归泽国天。风高还促燕，雨细未妨蝉。<br>　　静引荒城望，凉惊旅枕眠。更堪憔悴里，欲泛洞庭船。
◎卷.38【荆州寓居书怀】吴融<br>　　一室四无邻，荒郊接古津。幽闲消俗态，摇落露家贫。<br>　　绝迹思浮海，修书懒寄秦。东西不复问，翻笑泣岐人。
◎卷.39【和严谏议萧山庙十韵（旧说常闻箫管之声因而得名次韵）】吴融<br>　　泽国瞻遗庙，云韶仰旧名。一隅连障影，千仞落泉声。<br>　　老狖寻危栋，秋蛇束画楹。路长资税驾，岁俭绝丰盛。<br>　　默默虽难测，昭昭本至平。岂知迁去客，自有复来兵。<br>　　美舜歌徒作，欺尧犬正狞。近兼闻顺动，敢复怨徂征。<br>　　日出天须霁，风休海自清。肺肠无处说，一为启聪明。
◎卷.40【松江晚泊】吴融<br>　　树远天疑尽，江奔地欲随。孤帆落何处，残日更新离。<br>　　客是凄凉本，情为系滞枝。寸肠无计免，应只楚猿知。
◎卷.41【湖州溪楼书献郑员外】吴融<br>　　危槛等飞樯，闲追晚际凉。青林上雨色，白鸟破溪光。<br>　　目以高须极，心因静更伤。唯公旧相许，早晚侍长杨。
◎卷.42【秋兴】吴融<br>　　微雨过菰苇，野居生早凉。襟期渐萧洒，精爽欲飞扬。<br>　　鱼买罾头活，酒沽船上香。不缘人不用，始道静胜忙。
◎卷.43【端居】吴融<br>　　片雨过前汀，端居枕簟清。病魔随暑退，诗思傍凉生。<br>　　别燕殷勤语，残蝉仿佛鸣。古来悲不尽，况我本多情。
◎卷.44【途中】吴融<br>　　一棹归何处，苍茫落照昏。无人应失路，有树始知春。<br>　　湖岸春耕废，江城战鼓喧。儒冠解相误，学剑尽乘轩。
◎卷.45【西陵夜居】吴融<br>　　寒潮落远汀，暝色入柴扃。漏永沈沈静，灯孤的的清。<br>　　林风移宿鸟，池雨定流萤。尽夜成愁绝，啼蛩莫近庭。
◎卷.46【燕雏】吴融<br>　　掠水身犹重，偎风力尚微。瓦苔难定立，檐雨忽喧归。<br>　　未识重溟远，先愁一叶飞。衔泥在他日，两两占春晖。
◎卷.47【新秋】吴融<br>　　白发又经秋，端居海上洲。无机因事发，有涕为时流。<br>　　新酒乘凉压，残棋隔夜收。公车无路入，同拜老闲侯。
◎卷.48【题越州法华寺】吴融<br>　　寺在五峰阴，穿缘一径寻。云藏古殿暗，石护小房深。<br>　　宿鸟连僧定，寒猿应客吟。上方应见海，月出试登临。
◎卷.49【寒食洛阳道】吴融<br>　　路岐无乐处，时节倍思家。彩索飏轻吹，黄鹂啼落花。<br>　　连乾驰宝马，历禄斗香车。行客胜回首，看看春日斜。
◎卷.50【忆事】吴融<br>　　去年花下把金卮，曾赋杨花数句诗。<br>　　回首朱门闭荒草，如今愁到牡丹时。
◎卷.51【金陵遇悟空上人（上人与故相国杨公有旧）】吴融<br>　　东阁无人事渺茫，老僧持钵过丹阳。<br>　　十年栖止如何报，好与南谯剩炷香。
◎卷.52【途中】吴融<br>　　柳弱风长在，云轻雨易休。不劳芳草色，更惹夕阳愁。<br>　　万里独归去，五陵无与游。春心渐伤尽，何处有高楼。
◎卷.53【秋园】吴融<br>　　始怜春草细霏霏，不觉秋来绿渐稀。<br>　　惆怅撷芳人散尽，满园烟露蝶高飞。
◎卷.54【富春】吴融<br>　　天下有水亦有山，富春山水非人寰。<br>　　长川不是春来绿，千峰倒影落其间。
◎卷.55【山居即事】吴融<br>　　小亭前面接青崖，白石交加衬绿苔。<br>　　日暮松声满阶砌，不关风雨鹤归来。
◎卷.56【寓言】吴融<br>　　非明非暗朦朦月，不暖不寒慢慢风。<br>　　独卧空床好天气，平生闲事到心中。
◎卷.57【华清宫二首】吴融<br>　　四郊飞雪暗云端，唯此宫中落旋干。<br>　　绿树碧檐相掩映，无人知道外边寒。<br>　　长生秘殿倚青苍，拟敌金庭不死乡。<br>　　无奈逝川东去急，秦陵松柏满残阳。
◎卷.58【过九成宫】吴融<br>　　凤辇东归二百年，九成宫殿半荒阡。魏公碑字封苍藓，<br>　　文帝泉声落野田。碧草断沾仙掌露，绿杨犹忆御炉烟。<br>　　升平旧事无人说，万叠青山但一川。
◎卷.59【出潼关】吴融<br>　　重门随地险，一径入天开。华岳眼前尽，黄河脚底来。<br>　　飞轩何满路，丹陛正求才。独我疏慵质，飘然又此回。
◎卷.60【过丹阳】吴融<br>　　云阳县郭半郊坰，风雨萧条万古情。山带梁朝陵路断，<br>　　水连刘尹宅基平。桂枝自折思前代，藻鉴难逢耻后生。<br>　　遗事满怀兼满目，不堪孤棹舣荒城。
◎卷.61【和人题武城寺】吴融<br>　　神清已觉三清近，目断仍劳万象牵。渭水远含秋草渡，<br>　　汉陵高枕夕阳天。半岩云粉千竿竹，满寺风雷百尺泉。<br>　　别有阑干压行路，看人尘土竟流年。
◎卷.62【长安里中闻猿】吴融<br>　　夹巷重门似海深，楚猿争得此中吟。一声紫陌才回首，<br>　　万里青山已到心。惯倚客船和雨听，可堪侯第见尘侵。<br>　　无因永夜闻清啸，禁路人归月自沈。
◎卷.63【岐下闻子规】吴融<br>　　剑阁西南远凤台，蜀魂何事此飞来。偶因陇树相迷至，<br>　　唯恐边风却送回。只有花知啼血处，更无猿替断肠哀。<br>　　谁怜越客曾闻处，月落江平晓雾开。
◎卷.64【敷水有丐者云是马侍中诸孙，悯而有赠】吴融<br>　　天地尘昏九鼎危，大貂曾出武侯师。一心忠赤山河见，<br>　　百战功名日月知。旧宅已闻栽禁树，诸孙仍见丐征岐。<br>　　而今不要教人识，正藉将军死斗时。
◎卷.65【还俗尼（本是歌妓）】吴融<br>　　柳眉梅额倩妆新，笑脱袈裟得旧身。三峡却为行雨客，<br>　　九天曾是散花人。空门付与悠悠梦，宝帐迎回暗暗春。<br>　　寄语江南徐孝克，一生长短托清尘。
◎卷.66【彭门用兵后经汴路三首】吴融<br>　　长亭一望一徘徊，千里关河百战来。细柳旧营犹锁月，<br>　　祁连新冢已封苔。霜凋绿野愁无际，烧接黄云惨不开。<br>　　若比江南更牢落，子山词赋莫兴哀。<br>　　隋堤风物已凄凉，堤下仍多旧战场。金镞有苔人拾得，<br>　　芦花无主鸟衔将。秋声暗促河声急，野色遥连日色黄。<br>　　独上寒城正愁绝，戍鼙惊起雁行行。<br>　　铁马云旗梦渺茫，东来无处不堪伤。风吹白草人行少，<br>　　月落空城鬼啸长。一自纷争惊宇宙，可怜萧索绝烟光。<br>　　曾为塞北闲游客，辽水天山未断肠。
◎卷.67【寄殿院高侍御】吴融<br>　　黄梅雨细幂长洲，柳密花疏水慢流。钓艇正寻逋客去，<br>　　绣衣方结少年游。风前不肯看垂手，灯下还应惜裹头。<br>　　一夜自怜无羽翼，独当何逊滴阶愁。
◎卷.68【新安道中玩流水】吴融<br>　　一渠春碧弄潺潺，密竹繁花掩映间。看处便须终日住，<br>　　算来争得此身闲。萦纡似接迷春洞，清冷应连有雪山。<br>　　上却征车再回首，了然尘土不相关。
◎卷.69【忆钓舟】吴融<br>　　青山小隐枕潺湲，一叶垂纶几溯沿。后浦春风随兴去，<br>　　南塘秋雨有时眠。惯冲晓雾惊群雁，爱飐残阳入乱烟。<br>　　回首无人寄惆怅，九衢尘土困扬鞭。
◎卷.70【灵宝县西侧津】吴融<br>　　碧溪潋潋流残阳，晴沙两两眠鸳鸯。柳花无赖苦多暇，<br>　　蛱蝶有情长自忙。千里宦游成底事，每年风景是他乡。<br>　　高歌一曲垂鞭去，尽日无人识楚狂。
◎卷.71【即席】吴融<br>　　家住丛台旧，名参绛圃新。醉波疑夺烛，娇态欲沈春。<br>　　伴雨聊过楚，归云定占秦。桃花正浓暖，争不浪迷人。
◎卷.72【出迟】吴融<br>　　园密花藏易，楼深月到难。酒虚留客尽，灯暗远更残。<br>　　麝想眉间印，鸦知顶上盘。文王之囿小，莫惜借人看。
◎卷.73【送僧归日本国】吴融<br>　　沧溟分故国，渺渺泛杯归。天尽终期到，人生此别稀。<br>　　无风亦骇浪，未午已斜晖。系帛何须雁，金乌日日飞。
◎卷.74【送僧归破山寺】吴融<br>　　万里指吴山，高秋杖锡还。别来双阙老，归去片云闲。<br>　　师在有无外，我婴尘土间。居然本相别，不要惨离颜。
◎卷.75【夏夜有寄】吴融<br>　　月上簟如水，轩高帘在钩。竹声寒不夏，蛩思静先秋。<br>　　偶得清宵兴，方知白日愁。所思何处远，斜汉欲低流。
◎卷.76【春词】吴融<br>　　鸾镜长侵夜，鸳衾不识寒。羞多转面语，妒极定睛看。<br>　　金市旧居近，钿车新造宽。春期莫相误，一日百花残。
◎卷.77【汴上晚泊】吴融<br>　　亭上风犹急，桥边月已斜。柳寒难吐絮，浪浊不成花。<br>　　岐路春三月，园林海一涯。萧然正无寐，夜橹莫咿哑。
◎卷.78【送僧南游】吴融<br>　　战鼙鸣未已，瓶屦抵何乡。偶别尘中易，贪归物外忙。<br>　　后蝉抛鄠杜，先雁下潇湘。不得从师去，殷勤谢草堂。
◎卷.79【戏】吴融<br>　　恨极同填海，情长抵导江。丁香从小结，莲子彻枝双。<br>　　整髻花当槛，吹灯月在窗。秦台非久计，早晚降霓幢。
◎卷.80【雪中寄卢延让秀才】吴融<br>　　苦贫皆共雪，吾子岂同悲。永日应无食，经宵必有诗。<br>　　渚宫寒过节，华省试临期。努力图西去，休将冻馁辞。<br>第六百八十五卷
◎卷.1【花村六韵】吴融<br>　　地胜非离郭，花深故号村。已怜梁雪重，仍愧楚云繁。<br>　　山近当吟冷，泉高入梦喧。依稀小有洞，邂逅武陵源。<br>　　月好频移座，风轻莫闭门。流莺更多思，百啭待黄昏。
◎卷.2【赋雪十韵】吴融<br>　　雨冻轻轻下，风干淅淅吹。喜胜花发处，惊似客来时。<br>　　河静胶行棹，岩空响折枝。终无鹧鸪识，先有鶺鴒知。<br>　　马势晨争急，雕声晚更饥。替霜严柏署，藏月上龙墀。<br>　　百尺楼堪倚，千钱酒要追。朝归紫阁早，漏出建章迟。<br>　　腊候何曾爽，春工是所资。遥知故溪柳，排比万条丝。
◎卷.3【溪边】吴融<br>　　溪边花满枝，百鸟带香飞。下有一白鹭，日斜翘石矶。
◎卷.4【长安逢故人】吴融<br>　　岁暮长安客，相逢酒一杯。眼前闲事静，心里故山来。<br>　　池影含新草，林芳动早梅。如何不归去，霜鬓共风埃。
◎卷.5【雨夜】吴融<br>　　旅夕那禁雨，梅天已思秋。未明孤枕倦，相吊一灯愁。<br>　　有恋惭沧海，无机奈白头。何人得浓睡，溪上钓鱼舟。
◎卷.6【旅中送迁客】吴融<br>　　天南不可去，君去吊灵均。落日青山路，秋风白发人。<br>　　言危无继者，道在有明神。满目尽胡越，平生何处陈。
◎卷.7【寄尚颜师】吴融<br>　　僧中难得静，静得是吾师。到阙不求紫，归山只爱诗。<br>　　临风翘雪足，向日剃霜髭。自叹眠漳久，双林动所思。
◎卷.8【微雨】吴融<br>　　天青织未遍，风急舞难成。粉重低飞蝶，黄沈不语莺。<br>　　自随春霭乱，还放夕阳明。惆怅池塘上，荷珠点点倾。
◎卷.9【送广利大师东归】吴融<br>　　紫殿久沾恩，东归过海门。浮荣知是梦，轻别肯销魂。<br>　　明发先晨鸟，寒栖入暝猿。蕺山如重到，应老旧云根。
◎卷.10【关东献兵部刘员外】吴融<br>　　昨夜星辰动，仙郎近汉关。玳筵吟雪罢，锦帐押春还。<br>　　已到青云上，应栖绛圃间。临邛有词赋，一为奏天颜。
◎卷.11【途次淮口】吴融<br>　　寒流万派碧，南渡见烟光。人向隋宫近，山盘楚塞长。<br>　　有村皆绿暗，无径不红芳。已带伤春病，如何更异乡。
◎卷.12【咏柳】吴融<br>　　自与莺为地，不教花作媒。细应和雨断，轻只爱风裁。<br>　　好拂锦步障，莫遮铜雀台。灞陵千万树，日暮别离回。
◎卷.13【武牢关遇雨】吴融<br>　　泽春关路迥，暮雨细霏霏。带雾昏河浪，和尘重客衣。<br>　　望中迷去骑，愁里乱斜晖。惆怅家山远，溟蒙湿翠微。
◎卷.14【春寒】吴融<br>　　固教梅忍落，体与杏藏娇。已过冬疑剩，将来暖未饶。<br>　　玉阶残雪在，罗荐暗魂销。莫问王孙事，烟芜正寂寥。
◎卷.15【早发潼关】吴融<br>　　天边月初落，马上梦犹残。关树苍苍晓，玉阶澹澹寒。<br>　　宦游终自苦，身世静堪观。争似山中隐，和云枕碧湍。
◎卷.16【送策上人】吴融<br>　　昨来非有意，今去亦无心。阙下抛新院，江南指旧林。<br>　　瓶添新涧绿，笠卸晚峰阴。八字如相许，终辞尺组寻。
◎卷.17【和诸学士秋夕禁直偶雪】吴融<br>　　大华积秋雪，禁闱生夜寒。砚冰忧诏急，灯烬惜更残。<br>　　正遂攀稽愿，翻追访戴欢。更为三日约，高兴未将阑。
◎卷.18【御沟十六韵】吴融<br>　　一水终南下，何年派作沟。穿城初北注，过苑却东流。<br>　　绕岸清波溢，连宫瑞气浮。去应涵凤沼，来必渗龙湫。<br>　　激石珠争碎，萦堤练不收。照花长乐曙，泛叶建章秋。<br>　　影炫金茎表，光摇绮陌头。旁沾画眉府，斜入教箫楼。<br>　　有雨难澄镜，无萍易掷钩。鼓宜尧女瑟，荡必蔡姬舟。<br>　　皋著通鸣鹤，津应接斗牛。回风还潋潋，和月更悠悠。<br>　　浅忆觞堪泛，深思杖可投。只怀泾合虑，不带陇分愁。<br>　　自有朝宗乐，曾无溃穴忧。不劳夸大汉，清渭贯神州。
◎卷.19【赴阙次留献荆南成相公三十韵】吴融<br>　　分阃兼文德，持衡有武功。荆南知独去，海内更谁同。<br>　　拔地孤峰秀，当天一鹗雄。云生五色笔，月吐六钧弓。<br>　　骨格凌秋耸，心源见底空。神清餐沆瀣，气逸饮洪濛。<br>　　临事成奇策，全身仗至忠。解鞍欺李广，煮弩笑臧洪。<br>　　往昔逢多难，来兹故统戎。卓旗云梦泽，扑火细腰宫。<br>　　铲土楼台构，连江雉堞笼。似平铺掌上，疑涌出壶中。<br>　　岂是劳人力，宁因役鬼工。本遗三户在，今匝万家通。<br>　　画舸横青雀，危樯列彩虹。席飞巫峡雨，袖拂宋亭风。<br>　　场广盘球子，池闲引钓筒。礼贤金璧贱，煦物雪霜融。<br>　　酒满梁尘动，棋残漏滴终。俭常资澹静，贵绝恃穹崇。<br>　　唯要臣诚显，那求帝渥隆。甘棠名异奭，大树姓非冯。<br>　　自念为迁客，方谐谒上公。痛知遭止棘，频叹委飘蓬。<br>　　借宅诛茅绿，分囷指粟红。只惭燕馆盛，宁觉阮途穷。<br>　　涣汗沾明主，沧浪别钓翁。去曾忧塞马，归欲逐边鸿。<br>　　积感深于海，衔恩重极嵩。行行柳门路，回首下离东。
◎卷.20【三峰府内矮柏十韵】吴融<br>　　擢秀依黄阁，移根自碧岑。周围虽合抱，直上岂盈寻。<br>　　远砌行窥顶，当庭坐庇阴。短堪惊众木，高已让他林。<br>　　日转无长影，风回有细音。不容萝茑附，只耐雪霜侵。<br>　　玉帐笼应匝，牙旗倚更禁。叶低宜拂席，枝褭易抽簪。<br>　　绿涧支离久，朱门掩映深。何须一千丈，方有岁寒心。
◎卷.21【雪十韵】吴融<br>　　洒密蔽璇穹，霏霏杳莫穷。迟于雨到地，疾甚絮随风。<br>　　四野苍茫际，千家晃朗中。夜迷三绕鹊，昼断一行鸿。<br>　　结片飞琼树，栽花点蕊宫。壅应边尽北，填合海无东。<br>　　高爱危峰积，低愁暖气融。月交都浩渺，日射更玲珑。<br>　　送腊辞寒律，迎春入旧丛。自怜曾末至，聊复赋玄功。
◎卷.22【和睦州卢中丞题茅堂十韵】吴融<br>　　有士当今重，忘情自古稀。独开青嶂路，闲掩白云扉。<br>　　石累千层险，泉分一带微。栋危猿竞下，檐回鸟争归。<br>　　烟冷茶铛静，波香兰舸飞。好移钟阜蓼，莫种首阳薇。<br>　　树密含轻雾，川空漾薄晖。芝泥看只捧，蕙带且休围。<br>　　东郭邻穿履，西林近衲衣。琼瑶一百字，千古见清机。
◎卷.23【奉和御制六韵】吴融<br>　　天晓密云开，亭亭翠葆来。芰荷笼水殿，杨柳蔽风台。<br>　　恩洽三时雨，欢腾万岁雷。日华偏照御，星彩迥分台。<br>　　苇岸萦仙棹，莲峰倒玉杯。独惭歌圣德，不是侍臣才。
◎卷.24【败帘六韵】吴融<br>　　有客编来久，弥年断不收。不堪风作候，岂复燕为雠。<br>　　尽见三重阁，难迷百尺楼。伴灯微掩梦，兼扇劣遮羞。<br>　　零落亡珠缀，殷勤谢玉钩。凉宵何必卷，月自入轩流。
◎卷.25【玉堂种竹六韵】吴融<br>　　当砌植檀栾，浓阴五月寒。引风穿玉牖，摇露滴金盘。<br>　　有韵和宫漏，无香杂畹兰。地疑云锁易，日近雪封难。<br>　　静称围棋会，闲宜阁笔看。他年终结实，不羡树栖鸾。
◎卷.26【和韩致光侍郎无题三首十四韵】吴融<br>　　珠佩元消暑，犀簪自辟尘。掩灯容燕宿，开镜待鸡晨。<br>　　去懒都忘旧，来多未厌新。每逢忧是梦，长忆故延真。<br>　　杏小双圆压，山浓两点嚬。瘦难胜宝带，轻欲驭飙轮。<br>　　篦凤金雕翼，钗鱼玉镂鳞。月明无睡夜，花落断肠春。<br>　　解舞何须楚，能筝可在秦。怯探同海底，稀遇极天津。<br>　　绿柰攀宫艳，青梅弄岭珍。管纤银字咽，梭密锦书匀。<br>　　厌胜还随俗，无疑不避人。可怜三五夕，妩媚善为邻。<br>　　舞转轻轻雪，歌霏漠漠尘。漫游多卜夜，慵起不知晨。<br>　　玉箸和妆裛，金莲逐步新。凤笙追北里，鹤驭访南真。<br>　　有恨都无语，非愁亦有嚬。戏应过蚌浦，飞合入蟾轮。<br>　　杯样成言鸟，梳文解卧鳞。逢迎大堤晚，离别洞庭春。<br>　　似玉曾夸赵，如云不让秦。锦收花上露，珠引月中津。<br>　　木为连枝贵，禽因比翼珍。万峰酥点薄，五色绣妆匀。<br>　　獭髓求鱼客，鲛绡托海人。寸肠谁与达，洞府四无邻。<br>　　绮阁临初日，铜台拂暗尘。鷾鸸偏报晓，乌鶂惯惊晨。<br>　　鱼网裁书数，鹍弦上曲新。病多疑厄重，语切见心真。<br>　　子母钱征笑，西南月借嚬。捣衣嫌独杵，分袂怨双轮。<br>　　贝叶教丹觜，金刀寄赤鳞。卷帘吟塞雪，飞楫渡江春。<br>　　解织宜名蕙，能歌合姓秦。眼穿回雁岭，魂断饮牛津。<br>　　药自偷来绝，香从窃去珍。茗煎云沫聚，药种玉苗匀。<br>　　草密应迷客，花繁好避人。长干足风雨，遥夜与谁邻。
◎卷.27【倒次元韵】吴融<br>　　南陌来寻伴，东城去卜邻。生憎无赖客，死忆有情人。<br>　　似束腰支细，如描发彩匀。黄鹂裁帽贵，紫燕刻钗珍。<br>　　身近从淄右，家元接观津。雨台谁属楚，花洞不知秦。<br>　　泪滴空床冷，妆浓满镜春。枕凉欹琥珀，簟洁展麒麟。<br>　　茂苑廊千步，昭阳扇九轮。阳城迷处笑，京兆画时嚬。<br>　　鱼子封笺短，蝇头学字真。易判期已远，难讳事还新。<br>　　艇子愁冲夜，骊驹怕拂晨。如何断岐路，免得见行尘。
◎卷.28【个人三十韵】吴融<br>　　袅袅复盈盈，何年坠玉京。见人还道姓，羞客不称名。<br>　　故事谙金谷，新居近石城。脸横秋水溢，眉拂远山晴。<br>　　粉薄涂云母，簪寒篸水晶。催来两桨送，怕起五丝萦。<br>　　髻学盘桓绾，床依宛转成。博山凝雾重，油壁隐车轻。<br>　　额点梅花样，心通棘刺情。搔头邀顾遇，约指到平生。<br>　　鱼网徐徐襞，螺卮浅浅倾。芙蓉褥已展，豆蔻水休更。<br>　　赵女怜胶腻，丁娘爱烛明。炷香龙荐脑，辟魇虎输精。<br>　　管咽参差韵，弦嘈倰僜声。花残春寂寂，月落漏丁丁。<br>　　柳絮联章敏，椒花属思清。剪罗成彩字，销蜡脱珠缨。<br>　　邂逅当投珮，艰难莫拊楹。熨来身热定，舐得面痕平。<br>　　匣镜金螭怒，帘旌绣兽狞。颈长堪鹤并，腰细任蜂争。<br>　　滴泪泉饶竭，论心石未贞。必双成凤去，岂独化蝉鸣。<br>　　书远肠空断，楼高胆易惊。数钱红带结，斗草蒨裙盛。<br>　　袂柳阑干小，侵波略彴横。夜愁遥寄雁，晓梦半和莺。<br>　　翼只思鹣比，根长羡藕并。可怜衣带缓，休赋重行行。
◎卷.29【即席十韵】吴融<br>　　住处方窥宋，平生未嫁卢。暖金轻铸骨，寒玉细凝肤。<br>　　妒蝶长成伴，伤鸾耐得孤。城堪迷下蔡，台合上姑苏。<br>　　弄眼难降柳，含茸欲斗蒲。生凉云母扇，直夜博山炉。<br>　　翡翠交妆镜，鸳鸯入画图。无心同石转，有泪约泉枯。<br>　　猿渴应须见，鹰饥只待呼。银河正清浅，霓节过来无。
◎卷.30【追咏棠梨花十韵】吴融<br>　　蜀地从来胜，棠梨第一花。更应无软弱，别自有妍华。<br>　　不贵绡为雾，难降绮作霞。移须归紫府，驻合饵丹砂。<br>　　密映弹琴宅，深藏卖酒家。夜宜红蜡照，春称锦筵遮。<br>　　连庙魂栖望，飘江字绕巴。未饶酥点薄，兼妒雪飞斜。<br>　　旧赏三年断，新期万里赊。长安如种得，谁定牡丹夸。
◎卷.31【绵竹山四十韵】吴融<br>　　绵竹东西隅，千峰势相属。崚嶒压东巴，连延罗古蜀。<br>　　方者露圭角，尖者钻箭簇。引者蛾眉弯，敛者鸢肩缩。<br>　　尾蟉青蛇盘，颈低玄兔伏。横来突若奔，直上森如束。<br>　　岁在作噩年，铜梁摇虿毒。相国京兆公，九命来作牧。<br>　　戎提虎仆毛，专奉狼头纛。行府寄精庐，开窗对林麓。<br>　　是时重阳后，天气旷清肃。兹山昏晓开，一一在人目。<br>　　霜空正泬寥，浓翠霏扑扑。披海出珊瑚，贴天堆碧玉。<br>　　俄然阴霾作，城郭才霢霂。绝顶已凝雪，晃朗开红旭。<br>　　初疑昆仑下，夭矫龙衔烛。亦似蓬莱巅，金银台叠蹙。<br>　　紫霞或旁映，绮段铺繁褥。晚照忽斜笼，赤城差断续。<br>　　又如煮吴盐，万万盆初熟。又如濯楚练，千千匹未轴。<br>　　又如水晶宫，蛟螭结川渎。又如钟乳洞，电雷开岩谷。<br>　　丹青画不成，造化供难足。合有羽衣人，飘飖曳烟躅。<br>　　合有五色禽，叫啸含仙曲。根虽限剑门，穴必通林屋。<br>　　方诸沧海隔，欲去忧沦覆。群玉缥缈间，未可量往复。<br>　　何如当此境，终朝旷遐瞩。往往草檄馀，吟哦思幽独。<br>　　早晚扫欃枪，笳鼓迎畅毂。休飞霹雳车，罢系虾蟆木。<br>　　勒铭燕然山，万代垂芬郁。然后恣逍遥，独往群麋鹿。<br>　　不管安与危，不问荣与辱。但乐濠梁鱼，岂怨钟山鹄。<br>　　纫兰以围腰，采芝将实腹。石床须卧平，一任闲云触。
◎卷.32【祝风三十二韵】吴融<br>　　我有二顷田，长洲东百里。环涂为之区，积葑相连纚。<br>　　松江流其旁，春夏多苦水。堤防苟不时，泛滥即无已。<br>　　粤余病眠久，而复家无峙。田峻不胜荒，农功皆废弛。<br>　　他稼已如云，我田方欲莳。四际上通波，兼之葭与苇。<br>　　是时立秋后，烟露浩凄矣。虽然遣毕功，萎约都无几。<br>　　如何海上风，连日从空起。似欲驱沧溟，来沃具区里。<br>　　噫嘻尔风师，吴中多豪士。囷仓过九年，一粒惜如死。<br>　　籴贱兼粜贵，凶年翻大喜。只是疲羸苦，才饥须易子。<br>　　余仍轗轲者，进趋年二纪。秋不安一食，春不闲一晷。<br>　　肠回为多别，骨瘦因积毁。咳唾莫逢人，揶揄空睹鬼。<br>　　中又值干戈，遑遑常转徙。故隐茅山西，今来笠泽涘。<br>　　荒者不复寻，葺者还有以。将正陶令巾，又盖姜肱被。<br>　　不敢务有馀，有馀必骄鄙。所期免假匄，假匄多惭耻。<br>　　骄鄙既不生，惭耻更能弭。自可致逍遥，无妨阅经史。<br>　　吁余将四十，满望只如此。干泽尚多难，学稼兹复尔。<br>　　穷达虽系命，祸福生所履。天不饥死余，飘风当自止。
◎卷.33【金陵怀古】吴融<br>　　玉树声沉战舰收，万家冠盖入中州。<br>　　只应江令偏惆怅，头白归来是客游。
◎卷.34【凉思】吴融<br>　　松间小槛接波平，月淡烟沉暑气清。<br>　　半夜水禽栖不定，绿荷风动露珠倾。
◎卷.35【鲛绡】吴融<br>　　云供片段月供光，贫女寒机枉自忙。<br>　　莫道不蚕能致此，海边何事有扶桑。
◎卷.36【潮】吴融<br>　　暮去朝来无定期，桑田长被此声移。<br>　　蓬莱若探人间事，一日还应两度知。
◎卷.37【忘忧花】吴融<br>　　繁红落尽始凄凉，直道忘忧也未忘。<br>　　数朵殷红似春在，春愁特此系人肠。
◎卷.38【忆街西所居】吴融<br>　　衡门一别梦难稀，人欲归时不得归。<br>　　长忆去年寒食夜，杏花零落雨霏霏。
◎卷.39【云】吴融<br>　　南北东西似客身，远峰高鸟自为邻。<br>　　清歌一曲犹能住，莫道无心胜得人。
◎卷.40【华清宫四首】吴融<br>　　中原无鹿海无波，凤辇鸾旗出幸多。<br>　　今日故宫归寂寞，太平功业在山河。<br>　　渔阳烽火照函关，玉辇匆匆下此山。<br>　　一曲羽衣听不尽，至今遗恨水潺潺。<br>　　上皇銮辂重巡游，雨泪无言独倚楼。<br>　　惆怅眼前多少事，落花明月满宫秋。<br>　　别殿和云锁翠微，太真遗像梦依依。<br>　　玉皇掩泪频惆怅，应叹僧繇彩笔飞。
◎卷.41【陈琳墓】吴融<br>　　冀州飞檄傲英雄，却把文辞事邺宫。<br>　　纵道笔端由我得，九泉何面见袁公。
◎卷.42【湖州朝阳楼】吴融<br>　　十二亭亭占晓光，隋家浪说有迷藏。<br>　　仲宣题尽平生恨，别处应难看屋梁。
◎卷.43【卖花翁】吴融<br>　　和烟和露一丛花，担入宫城许史家。<br>　　惆怅东风无处说，不教闲地著春华。
◎卷.44【自讽】吴融<br>　　世路升沉合自安，故人何必苦相干。<br>　　涂穷始解东归去，莫过严光七里滩。
◎卷.45【送杜鹃花】吴融<br>　　春红始谢又秋红，息国亡来入楚宫。<br>　　应是蜀冤啼不尽，更凭颜色诉西风。
◎卷.46【西京道中闻蛙】吴融<br>　　雨馀林外夕烟沉，忽有蛙声伴客吟。<br>　　莫怪闻时倍惆怅，稚圭蓬荜在山阴。
◎卷.47【情】吴融<br>　　依依脉脉两如何，细似轻丝渺似波。<br>　　月不长圆花易落，一生惆怅为伊多。
◎卷.48【送荆南从事之岳州】吴融<br>　　秋拂湖光一镜开，庾郎兰棹好徘徊。<br>　　遥知月落酒醒处，五十弦从波上来。
◎卷.49【渡淮作】吴融<br>　　红杏花时辞汉苑，黄梅雨里上淮船。<br>　　雨迎花送长如此，辜负东风十四年。
◎卷.50【薛舍人见征恩赐香并二十八字同寄】吴融<br>　　往岁知君侍武皇，今来何用紫罗囊。<br>　　都缘有意重熏裛，更洒江毫上玉堂。
◎卷.51【王母庙】吴融<br>　　鸾龙一夜降昆丘，遗庙千年枕碧流。<br>　　赚得武皇心力尽，忍看烟草茂陵秋。
◎卷.52【途中阻风】吴融<br>　　洛阳寒食苦多风，扫荡春华一半空。<br>　　莫道芳蹊尽成实，野花犹有未开丛。
◎卷.53【楚事】吴融<br>　　悲秋应亦抵伤春，屈宋当年并楚臣。<br>　　何事从来好时节，只将惆怅付词人。
◎卷.54【和僧咏牡丹】吴融<br>　　万缘销尽本无心，何事看花恨却深。<br>　　都是支郎足情调，坠香残蕊亦成吟。
◎卷.55【豫让】吴融<br>　　韩魏同谋反覆深，晋阳三板免成沉。<br>　　赵衰当面何须恨，不把干将访负心。
◎卷.56【和寄座主尚书】吴融<br>　　偶逢戎旅战争日，岂是明时放逐臣。<br>　　不用裁诗苦惆怅，风雷看起卧龙身。
◎卷.57【江行】吴融<br>　　霞低水远碧翻红，一棹无边落照中。<br>　　说示北人应不爱，锦遮泥健马追风。
◎卷.58【旅馆梅花】吴融<br>　　清香无以敌寒梅，可爱他乡独看来。<br>　　为忆故溪千万树，几年辜负雪中开。
◎卷.59【水鸟】吴融<br>　　烟为行止水为家，两两三三睡暖沙。<br>　　为谢离鸾兼别鹄，如何禁得向天涯。
◎卷.60【杨花】吴融<br>　　不斗秾华不占红，自飞晴野雪濛濛。<br>　　百花长恨风吹落，唯有杨花独爱风。
◎卷.61【水调】吴融<br>　　凿河千里走黄沙，沙殿西来动日华。<br>　　可道新声是亡国，且贪惆怅后庭花。
◎卷.62【秋夕楼居】吴融<br>　　月里青山淡如画，露中黄叶飒然秋。<br>　　危栏倚遍都无寐，只恐星河堕入楼。
◎卷.63【经苻坚墓】吴融<br>　　百里烟尘散杳冥，新平一隰草青青。<br>　　八公山石君知否，休更中原作彗星。
◎卷.64【松江晚泊】吴融<br>　　吴台越峤两分津，万万樯乌簇夜云。<br>　　吟尽长江一江月，更无人似谢将军。
◎卷.65【送薛学士赴任峡州二首】吴融<br>　　负谴虽安不敢安，叠猿声里独之官。<br>　　莫将彩笔闲抛掷，更待淮王诏草看。<br>　　片帆飞入峡云深，带雨兼风动楚吟。<br>　　何似玉堂裁诏罢，月斜鳷鹊漏沈沈。
◎卷.66【送许校书】吴融<br>　　故人言别倍依依，病里班荆苦忆违。<br>　　明日柳亭门外路，不知谁赋送将归。
◎卷.67【蛱蝶】吴融<br>　　两两自依依，南园烟露微。住时须并住，飞处要交飞。<br>　　草浅忧惊吹，花残惜晚晖。长交撷芳女，夜梦远人归。<br>第六百八十六卷
◎卷.1【阌乡寓居十首·阿对泉】吴融<br>　　六载抽毫侍禁闱，可堪多病决然归。<br>　　五陵年少如相问，阿对泉头一布衣。
◎卷.2【阌乡寓居十首·蛙声】吴融<br>　　稚圭伦鉴未精通，只把蛙声鼓吹同。<br>　　君听月明人静夜，肯饶天籁与松风。
◎卷.3【阌乡寓居十首·茆堂】吴融<br>　　结得茆檐瞰碧溪，闲云之外不同栖。<br>　　犹嫌未远函关道，正睡刚闻报晓鸡。
◎卷.4【阌乡寓居十首·清溪】吴融<br>　　清溪见底露苍苔，密竹垂藤锁不开。<br>　　应是仙家在深处，爱流花片引人来。
◎卷.5【阌乡寓居十首·钓竿】吴融<br>　　曾抛钓渚入秦关，今却持竿傍碧滩。<br>　　认得旧溪兼旧意，恰如羊祜识金环。
◎卷.6【阌乡寓居十首·山僧】吴融<br>　　石臼山头有一僧，朝无香积夜无灯。<br>　　近嫌俗客知踪迹，拟向中方断石层。
◎卷.7【阌乡寓居十首·小径】吴融<br>　　碍竹妨花一径幽，攀援可到玉峰头。<br>　　若教须作康庄好，更有高车驷马忧。
◎卷.8【阌乡寓居十首·闻提壶鸟】吴融<br>　　早于批鵊巧于莺，故国春林足此声。<br>　　今在天涯别馆里，为君沽酒复何情。
◎卷.9【阌乡寓居十首·木塔偶题】吴融<br>　　西南古刹近芳林，偶得高秋试一吟。<br>　　无限黄花衬黄叶，可须春月始伤心。
◎卷.10【阌乡寓居十首·山禽】吴融<br>　　碧嶂为家烟外栖，衔红啄翠入芳蹊。<br>　　可能知我心无定，频袅花枝拂面啼。
◎卷.11【闻歌】吴融<br>　　贯珠一夜奏累累，尽是荀家旧教词。<br>　　落尽梁尘肠不断，九原谁报小怜知。
◎卷.12【即席】吴融<br>　　竹引丝随袅翠楼，满筵惊动玉关秋。<br>　　何人借与丹青笔，画取当时八字愁。
◎卷.13【便殿候对】吴融<br>　　宣呼昼入蕊珠宫，玉女窗扉薄雾笼。<br>　　待得华胥春梦觉，半竿斜日下厢风。
◎卷.14【南迁途中作七首·登七盘岭二首】吴融<br>　　才非贾傅亦迁官，五月驱羸上七盘。<br>　　从此自知身计定，不能回首望长安。<br>　　七盘岭上一长号，将谓青天鉴郁陶。<br>　　近日青天都不鉴，七盘应是未高高。
◎卷.15【南迁途中作七首·渡汉江初尝鳊鱼有作】吴融<br>　　啸父知机先忆鱼，季鹰无事已思鲈。<br>　　自惭初识查头味，正是栖栖哭阮涂。
◎卷.16【南迁途中作七首·溪翁】吴融<br>　　饭稻羹菰晓复昏，碧滩声里长诸孙。<br>　　应嗟独上涔阳客，排比椒浆奠楚魂。
◎卷.17【南迁途中作七首·寄友人】吴融<br>　　惊魂往往坐疑飘，便好为文慰寂寥。<br>　　若待清湘葬鱼了，纵然招得不堪招。
◎卷.18【南迁途中作七首·途中偶怀】吴融<br>　　无路能酬国士恩，短亭寂寂到黄昏。<br>　　回肠一寸危如线，赖得商山未有猿。
◎卷.19【南迁途中作七首·访贯休上人】吴融<br>　　休公为我设兰汤，方便教人学洗肠。<br>　　自觉尘缨顿潇洒，南行不复问沧浪。
◎卷.20【鸳鸯】吴融<br>　　翠翘红颈覆金衣，滩上双双去又归。<br>　　长短死生无两处，可怜黄鹄爱分飞。
◎卷.21【野步】吴融<br>　　一曲两曲涧边草，千枝万枝村落花。<br>　　携筇深去不知处，几叹山阿隔酒家。
◎卷.22【酬僧】吴融<br>　　玉堂全不限常朝，卧待重城宿雾销。<br>　　翻忆故山深雪里，满炉枯柏带烟烧。
◎卷.23【买带花樱桃】吴融<br>　　粉红轻浅靓妆新，和露和烟别近邻。<br>　　万一有情应有恨，一年荣落两家春。
◎卷.24【海棠二首】吴融<br>　　太尉园林两树春，年年奔走探花人。<br>　　今来独倚荆山看，回首长安落战尘。<br>　　云绽霞铺锦水头，占春颜色最风流。<br>　　若教更近天街种，马上多逢醉五侯。
◎卷.25【送僧上峡归东蜀】吴融<br>　　巴字江流一棹回，紫袈裟是禁中裁。<br>　　如从十二峰前过，莫赋佳人殊未来。
◎卷.26【杏花】吴融<br>　　春物竞相妒，杏花应最娇。红轻欲愁杀，粉薄似啼销。<br>　　愿作南华蝶，翩翩绕此条。
◎卷.27【草】吴融<br>　　染亦不可成，画亦不可得。苌弘未死时，应无此颜色。
◎卷.28【和杨侍郎】吴融<br>　　目极家山远，身拘禁苑深。烟霄惭暮齿，麋鹿愧初心。
◎卷.29【山居喜友人相访】吴融<br>　　秋雨空山夜，非君不此来。高于剡溪雪，一棹到门回。
◎卷.30【远山】吴融<br>　　隐隐隔千里，巍巍知几重。平时未能去，梦断一声钟。
◎卷.31【江树】吴融<br>　　终日冲奔浪，何年坠乱风。谢公堪入咏，目极在云中。
◎卷.32【蔷薇】吴融<br>　　万卉春风度，繁花夏景长。馆娃人尽醉，西子始新妆。
◎卷.33【梅雨】吴融<br>　　浑开又密望中迷，乳燕归迟粉竹低。扑地暗来飞野马，<br>　　舞风斜去散醯鸡。初从滴沥妨琴榭，渐到潺湲绕药畦。<br>　　少傍海边飘泊处，中庭自有两犁泥。
◎卷.34【登途怀友人】吴融<br>　　日落野原秀，雨馀云物闲。清时正愁绝，高处正跻攀。<br>　　京洛遥天外，江河战鼓间。孤怀欲谁寄，应望塞鸿还。
◎卷.35【闻蝉】吴融<br>　　夏在先催过，秋赊已被迎。自应人不会，莫道物无情。<br>　　木叶纵未落，鬓丝还易生。西风正相乱，休上夕阳城。
◎卷.36【秋色】吴融<br>　　染不成乾画未销，霏霏拂拂又迢迢。<br>　　曾从建业城边路，蔓草寒烟锁六朝。
◎卷.37【自讽】吴融<br>　　本是沧洲把钓人，无端三署接清尘。<br>　　从来不解长流涕，也渡湘漓作逐臣。
◎卷.38【宿青云驿】吴融<br>　　苍黄负谴走商颜，保得微躬出武关。<br>　　今夜青云驿前月，伴吟应到落西山。
◎卷.39【秋闻子规】吴融<br>　　年年春恨化冤魂，血染枝红压叠繁。<br>　　正是西风花落尽，不知何处认啼痕。
◎卷.40【荆南席上闻歌】吴融<br>　　迎愁敛黛一声分，吊屈江边日暮闻。<br>　　何事遏云翻不定，自缘踪迹爱行云。
◎卷.41【武关】吴融<br>　　时来时去若循环，双阖平云谩锁山。只道地教秦设险，<br>　　不知天与汉为关。贪生莫作千年计，到了都成一梦闲。<br>　　争得便如岩下水，从他兴废自潺潺。
◎卷.42【月夕追事】吴融<br>　　曾听豪家碧玉歌，云床冰簟落秋河。月临高阁帘无影，<br>　　风过回廊幕有波。屈指尽随云雨散，满头赢得雪霜多。<br>　　此时空见清凉影，来伴蛩声咽砌莎。
◎卷.43【上阳宫辞】吴融<br>　　苑路青青半是苔，翠华西去未知回。景阳春漏无人报，<br>　　太液秋波有雁来。单影可堪明月照，红颜无奈落花催。<br>　　谁能赋得长门事，不惜千金奉酒杯。
◎卷.44【送于员外归隐蓝田】吴融<br>　　曾吟工部两峰寒，今日星郎得挂冠。吾道不行归始是，<br>　　世情如此住应难。围棋已访生云石，把钓先寻急雨滩。<br>　　若遇秦时雪髯客，紫芝兼可备朝餐。
◎卷.45【废宅】吴融<br>　　风飘碧瓦雨摧垣，却有邻人与锁门。几树好花闲白昼，<br>　　满庭荒草易黄昏。放鱼池涸蛙争聚，栖燕梁空雀自喧。<br>　　不独凄凉眼前事，咸阳一火便成原。
◎卷.46【湖州晚望】吴融<br>　　鼓角迎秋晚韵长，断虹疏雨间微阳。两条溪水分头碧，<br>　　四面人家入骨凉。独鸟归时云斗迥，残蝉急处日争忙。<br>　　他年若得壶中术，一簇汀洲尽贮将。
◎卷.47【宋玉宅】吴融<br>　　草白烟寒半野陂，临江旧宅指遗基。已怀湘浦招魂事，<br>　　更忆高唐说梦时。穿径早曾闻客住，登墙岂复见人窥。<br>　　今朝送别还经此，吟断当年几许悲。
◎卷.48【春晚书怀】吴融<br>　　落尽红芳春意阑，绿芜空锁辟疆园。嫦娥断影霜轮冷，<br>　　帝子无踪泪竹繁。未达东邻还绝想，不劳南浦更销魂。<br>　　晚来虽共残莺约，争奈风凄又雨昏。
◎卷.49【寄杨侍郎】吴融<br>　　云情鹤态莫夸慵，正上仙楼十二重。吟逸易沈鳷鹊月，<br>　　梦长先断景阳钟。奇文已刻金书券，秘语看镌玉检封。<br>　　何事春来待归隐，探知溪畔有风松。
◎卷.50【杏花】吴融<br>　　粉薄红轻掩敛羞，花中占断得风流。软非因醉都无力，<br>　　凝不成歌亦自愁。独照影时临水畔，最含情处出墙头。<br>　　裴回尽日难成别，更待黄昏对酒楼。
◎卷.51【宪丞裴公上洛退居有寄二首】吴融<br>　　鸿在冥冥已自由，紫芝峰下更高秋。抛来簪绂都如梦，<br>　　泥著杯香不为愁。晚树拂檐风脱翠，夜滩当户月和流。<br>　　自嗟不得从公去，共上仙家十二楼。<br>　　瘦如仙鹤爽风篁，外却尘嚣兴绪长。偶坐几回沈皓月，<br>　　闲吟是处到残阳。门前立使修书懒，花下留宾压酒忙。<br>　　目断琼林攀不得，一重丹水抵三湘。
◎卷.52【丛祠】吴融<br>　　丛祠一炬照秦川，雨散云飞二十年。长路未归萍逐水，<br>　　旧居难问草平烟。金鞍正伴桐乡客，粉壁犹怀桂苑仙。<br>　　何必向来曾识面，拂尘看字也凄然。
◎卷.53【分水岭】吴融<br>　　两派潺湲不暂停，岭头长泻别离情。南随去马通巴栈，<br>　　北逐归人达渭城。澄处好窥双黛影，咽时堪寄断肠声。<br>　　紫溪旧隐还如此，清夜梁山月更明。
◎卷.54【赴职西川过便桥书怀寄同年】吴融<br>　　平门桥下水东驰，万里从军一望时。乡思旋生芳草见，<br>　　客愁何限夕阳知。秦陵无树烟犹锁，汉苑空墙浪欲吹。<br>　　不是伤春爱回首，杏坛恩重马迟迟。
◎卷.55【太保中书令军前新楼】吴融<br>　　十二阑干压锦城，半空人语落滩声。风流近接平津阁，<br>　　气色高含细柳营。尽日卷帘江草绿，有时欹枕雪峰晴。<br>　　不知捧诏朝天后，谁此登临看月明。
◎卷.56【玉女庙】吴融<br>　　九清何日降仙霓，掩映荒祠路欲迷。愁黛不开山浅浅，<br>　　离心长在草萋萋。檐横渌派王馀掷，窗袅红枝杜宇啼。<br>　　若得洗头盆置此，靓妆无复碧莲西。
◎卷.57【坤维军前寄江南弟兄】吴融<br>　　二年征战剑山秋，家在松江白浪头。关月几时干客泪，<br>　　戍烟终日起乡愁。未知辽堞何当下，转觉燕台不易酬。<br>　　独羡一声南去雁，满天风雨到汀州。
◎卷.58【浐水席上献座主侍郎】吴融<br>　　暖泉宫里告虔回，略避红尘小宴开。落絮已随流水去，<br>　　啼莺还傍夕阳来。草能缘岸侵罗荐，花不容枝蘸玉杯。<br>　　莫讶诸生中独醉，感恩伤别正难裁。
◎卷.59【送知古上人】吴融<br>　　昔年离别浙河东，多难相逢旧楚宫。振锡才寻三径草，<br>　　登船忽挂一帆风。几程村饭添盂白，何处山花照衲红。<br>　　不似投荒憔悴客，沧浪无际问渔翁。
◎卷.60【和座主尚书登布善寺楼】吴融<br>　　往事何时不系肠，更堪凝睇白云乡。楚王城垒空秋色，<br>　　羊祜江山只暝光。林下远分南去马，渡头偏认北归航。<br>　　谁知此日凭轩处，一笔工夫胜七襄。
◎卷.61【金桥感事】吴融<br>　　太行和雪叠晴空，二月春郊尚朔风。饮马早闻临渭北，<br>　　射雕今欲过山东。百年徒有伊川叹，五利宁无魏绛功。<br>　　日暮长亭正愁绝，哀笳一曲戍烟中。
◎卷.62【萧县道中】吴融<br>　　戍火三笼滞晚程，枯桑系马上寒城。满川落照无人过，<br>　　卷地飞蓬有烧明。楚客早闻歌凤德，刘琨休更舞鸡声。<br>　　草堂旧隐终归去，寄语岩猿莫晓惊。
◎卷.63【题衮州泗河中石床（李白、杜甫皆此饮咏）】吴融<br>　　一片苔床水漱痕，何人清赏动乾坤。谪仙醉后云为态，<br>　　野客吟时月作魂。光景不回波自远，风流难问石无言。<br>　　迩来多少登临客，千载谁将胜事论。
◎卷.64【禁直偶书】吴融<br>　　玉皇新复五城居，仙馆词臣在碧虚。锦砌渐看翻芍药，<br>　　锁窗还咏隔蟾蜍。敢期林上灵乌语，贪草云间彩凤书。<br>　　争奈沧洲频入梦，白波无际落红蕖。
◎卷.65【送弟东归】吴融<br>　　偶持麟笔侍金闺，梦想三年在故溪。祖竹定欺檐雪折，<br>　　稚杉应拂栋云齐。谩劳筋力趋丹凤，可有文词咏碧鸡。<br>　　此别更无闲事嘱，北山高处谢猿啼。
◎卷.66【和座主尚书春日郊居】吴融<br>　　海燕初归朔雁回，静眠深掩百花台。春蔬已为高僧掇，<br>　　腊酝还因熟客开。檐外暖丝兼絮堕，槛前轻浪带鸥来。<br>　　谢公难避苍生意，自古风流必上台。
◎卷.67【僧舍白牡丹二首】吴融<br>　　腻若裁云薄缀霜，春残独自殿群芳。梅妆向日霏霏暖，<br>　　纨扇摇风闪闪光。月魄照来空见影，露华凝后更多香。<br>　　天生洁白宜清净，何必殷红映洞房。<br>　　侯家万朵簇霞丹，若并霜林素艳难。合影只应天际月，<br>　　分香多是畹中兰。虽饶百卉争先发，还在三春向后残。<br>　　想得惠林凭此槛，肯将荣落意来看。
◎卷.68【八月十五夜禁直寄同僚】吴融<br>　　中秋月满尽相寻，独入非烟宿禁林。曾恨人间千里隔，<br>　　更堪天上九门深。明涵太液鱼龙定，静锁圆灵象纬沈。<br>　　目断枚皋何处在，阑干十二忆登临。
◎卷.69【上巳日花下闲看】吴融<br>　　十里香尘扑马飞，碧莲峰下踏青时。云鬟照水和花重，<br>　　罗袖抬风惹絮迟。可便无心邀妩媚，还应有泪忆袁熙。<br>　　如烟如梦争寻得，溪柳回头万万丝。
◎卷.70【禅院弈棋偶题】吴融<br>　　裛尘丝雨送微凉，偶出樊笼入道场。半偈已能消万事，<br>　　一枰兼得了残阳。寻知世界都如梦，自喜身心甚不忙。<br>　　更约西风摇落后，醉来终日卧禅房。
◎卷.71【和张舍人】吴融<br>　　玉女盆边雪未销，正多春事莫无憀。杏花向日红匀脸，<br>　　云带环山白系腰。莺转树头欹枕听，冻开泉眼杖藜挑。<br>　　陵迁谷变如须问，控鹤山人字子乔。
◎卷.72【送友赴阙】吴融<br>　　故人归去指翔鸾，乐带离声可有欢。驿路两行秋吹急，<br>　　渭波千叠夕阳寒。空郊已叹周禾熟，旧苑应寻汉火残。<br>　　遥羡从公无一事，探花先醉曲江干。
◎卷.73【过邓城县作】吴融<br>　　不用登临足感伤，古来今往尽茫茫。未知尧桀谁臧否，<br>　　可便彭殇有短长。楚垒万重多故事，汉波千叠更残阳。<br>　　到头一切皆身外，只觉关身是醉乡。
◎卷.74【文德初闻车驾东游】吴融<br>　　龙旆丛丛下剑门，还将瑞气入中原。鳌头一荡山虽没，<br>　　乌足重安日不昏。晋客已知周礼在，秦人仍喜汉官存。<br>　　自怜闲坐渔矶石，万级云台落梦魂。
◎卷.75【子规】吴融<br>　　举国繁华委逝川，羽毛飘荡一年年。他山叫处花成血，<br>　　旧苑春来草似烟。雨暗不离浓绿树，月斜长吊欲明天。<br>　　湘江日暮声凄切，愁杀行人归去船。
◎卷.76【简州归降贺京兆公】吴融<br>　　分栋山前曙色开，三千铁骑简州回。云间堕箭飞书去，<br>　　风里擎竿露布来。古谓伐谋为上策，今看静胜自中台。<br>　　功名一似淮西事，只是元臣不姓裴。
◎卷.77【登汉州城楼】吴融<br>　　雨馀秋色拂孤城，远目凝时万象清。叠翠北来千嶂尽，<br>　　漫流东去一江平。从军固有荆州乐，怀古能无岘首情。<br>　　欲下阑干一回首，乌归帆没戍烟明。
◎卷.78【岐下寓居见槐花落因寄从事】吴融<br>　　才开便落不胜黄，覆著庭莎衬夕阳。只共蝉催双鬓老，<br>　　可知人已十年忙。晓窗须为吟秋兴，夜枕应教梦帝乡。<br>　　蜀国马卿看从猎，肯将闲事入凄凉。
◎卷.79【和人有感】吴融<br>　　莫愁家住石城西，月坠星沈客到迷。一院无人春寂寂，<br>　　九原何处草萋萋。香魂未散烟笼水，舞袖休翻柳拂堤。<br>　　兰棹一移风雨急，流莺千万莫长啼。<br>第六百八十七卷
◎卷.1【春归次金陵】吴融<br>　　春阴漠漠覆江城，南国归桡趁晚程。水上驿流初过雨，<br>　　树笼堤处不离莺。迹疏冠盖兼无梦，地近乡园自有情。<br>　　便被东风动离思，杨花千里雪中行。
◎卷.2【途中见杏花】吴融<br>　　一枝红艳出墙头，墙外行人正独愁。长得看来犹有恨，<br>　　可堪逢处更难留。林空色暝莺先到，春浅香寒蝶未游。<br>　　更忆帝乡千万树，澹烟笼日暗神州。
◎卷.3【秋日经别墅】吴融<br>　　别墅萧条海上村，偶期兰菊与琴尊。檐横碧嶂秋光近，<br>　　树带闲潮晚色昏。幸有白云眠楚客，不劳芳草思王孙。<br>　　北山移去前文在，无复教人叹晓猿。
◎卷.4【红叶】吴融<br>　　露染霜干片片轻，斜阳照处转烘明。和烟飘落九秋色，<br>　　随浪泛将千里情。几夜月中藏鸟影，谁家庭际伴蛩声。<br>　　一时衰飒无多恨，看着清风彩剪成。
◎卷.5【离霅溪感事献郑员外】吴融<br>　　足恨饶悲不自由，萍无根蒂水长流。庾公明月吟连曙，<br>　　谢守青山看入秋。一饭意专堪便死，千金诺在转难酬。<br>　　云沈鸟去回头否，平子才多好赋愁。
◎卷.6【岐州安西门】吴融<br>　　安西门外彻安西，一百年前断鼓鼙。犬解人歌曾入唱，<br>　　马称龙子几来嘶。自从辽水烟尘起，更到涂山道路迷。<br>　　今日登临须下泪，行人无个草萋萋。
◎卷.7【关西驿亭即事】吴融<br>　　晚霞零落雨初收，关上危阑独怅留。千里好春聊极目，<br>　　五陵无事莫回头。山犹带雪霏霏恨，柳未禁寒冉冉愁。<br>　　直是无情也肠断，鸟归帆没水空流。
◎卷.8【望嵩山】吴融<br>　　三十六峰危似冠，晴楼百尺独登看。高凌鸟外青冥窄，<br>　　翠落人间白昼寒。不觉衡阳遮雁过，如何钟阜斗龙盘。<br>　　始知万岁声长在，只待东巡动玉鸾。
◎卷.9【题湖城县西道中槐树】吴融<br>　　零落欹斜此路中，盛时曾识太平风。晓迷天仗归春苑，<br>　　暮送鸾旗指洛宫。一自烟尘生蓟北，更无消息幸关东。<br>　　而今只有孤根在，鸟啄虫穿没乱蓬。
◎卷.10【东归次瀛上】吴融<br>　　暖烟轻淡草霏霏，一片晴山衬夕晖。水露浅沙无客泛，<br>　　树连疏苑有莺飞。自从身与沧浪别，长被春教寂寞归。<br>　　回首青门不知处，向人杨柳莫依依。
◎卷.11【偶书】吴融<br>　　青牛关畔寄孤村，山当屏风石当门。芳树绿阴连蔽芾，<br>　　长河飞浪接昆仑。苔田绿后蛙争聚，麦垄黄时雀更喧。<br>　　只此无心便无事，避人何必武陵源。
◎卷.12【得京中亲友书，讶久无音耗，以诗代谢】吴融<br>　　退闲何事不忘机，况限溪云静掩扉。马颊浪高鱼去少，<br>　　鸡鸣关险雁来稀。无才敢更期连茹，有意兼思学采薇。<br>　　珍重故人知我者，九霄休复寄音徽。
◎卷.13【即事】吴融<br>　　抵鹊山前云掩扉，更甘终老脱朝衣。晓窥青镜千峰入，<br>　　暮倚长松独鹤归。云里引来泉脉细，雨中移得药苗肥。<br>　　何须一箸鲈鱼脍，始挂孤帆问钓矶。
◎卷.14【病中宜茯苓寄李谏议】吴融<br>　　千年茯菟带龙鳞，太华峰头得最珍。金鼎晓煎云漾粉，<br>　　玉瓯寒贮露含津。南宫已借征诗客，内署今还托谏臣。<br>　　飞檄愈风知妙手，也须分药救漳滨。
◎卷.15【槎】吴融<br>　　浪痕龙迹老欹危，流落何时别故枝。岁月空教苔藓积，<br>　　芳菲长倩薜萝知。有文在朽人难识，无蠹藏心鸟莫窥。<br>　　家近沧浪从泛去，碧天消息不参差。
◎卷.16【汴上观】吴融<br>　　九曲河冰半段来，严霜结出劲风裁。非时已认蝉飘翼，<br>　　到海须忧蚌失胎。千里风清闻戛玉，几人东下忆奔雷。<br>　　殷勤莫碍星槎路，从看天津弄杼回。
◎卷.17【闲居有作】吴融<br>　　依依芳树拂檐平，绕竹清流浸骨清。爱弄绿苔鱼自跃，<br>　　惯偷红果鸟无声。踏青堤上烟多绿，拾翠江边月更明。<br>　　只此超然长往是，几人能遂铸金成。
◎卷.18【离岐下题西湖】吴融<br>　　送夏迎秋几醉来，不堪行色被蝉催。身随渭水看归远，<br>　　梦挂秦云约自回。雨细若为抛钓艇，月明谁复上歌台。<br>　　千波万浪西风急，更为红蕖把一杯。
◎卷.19【岐阳蒙相国对宅因抒怀投献】吴融<br>　　风有危亭月有台，平津阁畔好裴回。虽非宋玉诛茅至，<br>　　且学王家种竹来。已得静居从马歇，不堪行色被蝉催。<br>　　故园兰菊三千里，旅梦方应校懒回。
◎卷.20【晚泊松江】吴融<br>　　落日停桡古渡边，古今踪迹一苍然。平沙尽处云藏树，<br>　　远吹收来水定天。正困东西千里路，可怜潇洒五湖船。<br>　　如何不及前贤事，却谢鲈鱼在洛川。
◎卷.21【过渑池书事】吴融<br>　　渑池城郭半遗基，无限春愁挂落晖。柳渡风轻花浪绿，<br>　　麦田烟暖锦鸡飞。相如忠烈千秋断，二主英雄一梦归。<br>　　莫道新亭人对泣，异乡殊代也沾衣。
◎卷.22【富春】吴融<br>　　水送山迎入富春，一川如画晚晴新。云低远渡帆来重，<br>　　潮落寒沙鸟下频。未必柳间无谢客，也应花里有秦人。<br>　　严光万古清风在，不敢停桡更问津。
◎卷.23【高侍御话及皮博士池中白莲因成一章寄博士兼奉呈】吴融<br>　　白玉花开绿锦池，风流御史报人知。看来应是云中堕，<br>　　偷去须从月下移。已被乱蝉催晼晚，更禁凉雨动褵褷。<br>　　习家秋色堪图画，只欠山公倒接z5。
◎卷.29【忆猿】吴融<br>　　翠微云敛日沈空，叫彻青冥怨不穷。连臂影垂溪色里，<br>　　断肠声尽月明中。静含烟峡凄凄雨，高弄霜天袅袅风。<br>　　犹有北山归意在，少惊佳树近房栊。
◎卷.30【红树】吴融<br>　　一声南雁已先红，神女霜飞叶叶同。自是孤根非暖地，<br>　　莫惊他木耐秋风。暖烟散去阴全薄，明月临来影半空。<br>　　长忆洞庭千万树，照山横浦夕阳中。
◎卷.31【新雁】吴融<br>　　湘浦波春始北归，玉关摇落又南飞。数声飘去和秋色，<br>　　一字横来背晚晖。紫阁高翻云幂幂，灞川低渡雨微微。<br>　　莫从思妇台边过，未得征人万里衣。
◎卷.32【海上秋怀】吴融<br>　　辞无珪组隐无才，门向潮头过处开。几度黄昏逢罔象，<br>　　有时红旭见蓬莱。碛连荒戍频频火，天绝纤云往往雷。<br>　　昨夜秋风已摇落，那堪更上望乡台。
◎卷.33【忆山泉】吴融<br>　　穿云落石细湔湔，尽日疑闻弄管弦。千仞洒来寒碎玉，<br>　　一泓深去碧涵天。烟迷叶乱寻难见，月好风清听不眠。<br>　　春雨正多归未得，只应流恨更潺湲。
◎卷.34【东归望华山】吴融<br>　　碧莲重叠在青冥，落日垂鞭缓客程。不奈春烟笼暗淡，<br>　　可堪秋雨洗分明。南边已放三千马，北面犹标百二城。<br>　　只怕仙人抚高掌，年年相见是空行。
◎卷.35【游华州飞泉亭】吴融<br>　　走马街南百亩池，碧莲花影倒参差。偶同人去红尘外，<br>　　正值僧归落照时。万事已为春弃置，百忧须赖酒医治。<br>　　殷勤待取前峰月，更倚阑干弄钓丝。
◎卷.36【池上双凫二首】吴融<br>　　碧池悠漾小凫雏，两两依依只自娱。钓艇忽移还散去，<br>　　寒鸱有意即相呼。可怜翡翠归云髻，莫羡鸳鸯入画图。<br>　　幸是羽毛无取处，一生安稳老菰蒲。<br>　　双凫狎得傍池台，戏藻衔蒲远又回。敢为稻粱凌险去，<br>　　幸无鹰隼触波来。万丝春雨眠时乱，一片浓萍浴处开。<br>　　不在笼栏夜仍好，月汀星沼剩裴回。
◎卷.37【叶落】吴融<br>　　红影飘来翠影微，一辞林表不知归。伴愁无色烟犹在，<br>　　替恨成啼露未晞。若逐水流应万里，莫因风起便孤飞。<br>　　楚郊千树秋声急，日暮纷纷惹客衣。
◎卷.38【和皮博士赴上京观中修灵斋赠威仪尊师兼见寄】吴融<br>　　霓结双旌羽缀裙，七星坛上拜元君。精诚有为天应感，<br>　　章奏无私鬼怕闻。鹤驭已从烟际下，凤膏还向月中焚。<br>　　白云乡路看看到，好驻流年翊圣文。
◎卷.39【春雨】吴融<br>　　霏霏漠漠暗和春，幂翠凝红色更新。寒入腻裘浓晓睡，<br>　　细随油壁静香尘。连云似织休迷雁，带柳如啼好赠人。<br>　　别有空阶寂寥事，绿苔狼藉落花频。
◎卷.40【秋池】吴融<br>　　冷涵秋水碧溶溶，一片澄明见底空。有日晴来云衬白，<br>　　几时吹落叶浮红。香啼蓼穗娟娟露，乾动莲茎淅淅风。<br>　　凌晓无端照衰发，便悲霜雪镜光中。
◎卷.41【首阳山】吴融<br>　　首阳山枕黄河水，上有两人曾饿死。不同天下人为非，<br>　　兄弟相看自为是。遂令万古识君心，为臣贵义不贵身。<br>　　精灵长在白云里，应笑随时饱死人。
◎卷.42【太湖石歌】吴融<br>　　洞庭山下湖波碧，波中万古生幽石。铁索千寻取得来，<br>　　奇形怪状谁能识。初疑朝家正人立，又如战士方狙击。<br>　　又如防风死后骨，又如於菟活时额。又如成人枫，<br>　　又如害瘿柏。雨过上停泓，风来中有隙。想得沈潜水府时，<br>　　兴云出雨蟠蛟螭。今来硉矹林庭上，长恐忽然生白浪。<br>　　用时应不称娲皇，将去也堪随博望。噫嘻尔石好凭依，<br>　　幸有方池并钓矶。小山丛桂且为伴，钟阜白云长自归。<br>　　何必豪家甲第里，玉阑干畔争光辉。一朝荆棘忽流落，<br>　　何异绮罗云雨飞。
◎卷.43【赠方干处士歌】吴融<br>　　把笔尽为诗，何人敌夫子？句满天下口，名聒天下耳。<br>　　不识朝，不识市，旷逍遥，闲徙倚。一杯酒，无万事；<br>　　一叶舟，无千里。衣裳白云，坐卧流水。霜落风高忽相忆，<br>　　惠然见过留一夕。一夕听吟十数篇，水榭林萝为岑寂。<br>　　拂旦舍我亦不辞，携筇径去随所适。随所适，无处觅。<br>　　云半片，鹤一只。
◎卷.44【李周弹筝歌（淮南韦太尉席上赠）】吴融<br>　　古人云，丝不如竹，竹不如肉。乃知此语未必然，<br>　　李周弹筝听不足。闻君七岁八岁时，五音六律皆生知。<br>　　就中十三弦最妙，应宫出入年方少。青骢惯走长楸日，<br>　　几度承恩蒙急召。一字雁行斜御筵，锵金戛羽凌非烟。<br>　　始似五更残月里，凄凄切切清露蝉。又如石罅堆叶下，<br>　　泠泠沥沥苍崖泉。鸿门玉斗初向地，织女金梭飞上天。<br>　　有时上苑繁花发，有时太液秋波阔。当头独坐摐一声，<br>　　满座好风生拂拂。天颜开，圣心悦，紫金白珠沾赐物。<br>　　出来无暇更还家，且上青楼醉明月。年将六十艺转精，<br>　　自写梨园新曲声。近来一事还惆怅，故里春荒烟草平。<br>　　供奉供奉且听语，自昔兴衰看乐府。只如伊州与梁州，<br>　　尽是太平时歌舞。旦夕君王继此声，不要停弦泪如雨。
◎卷.45【赠z6光上人草书歌】吴融<br>　　篆书朴，隶书俗，草圣贵在无羁束。江南有僧名z6光，<br>　　紫毫一管能颠狂。人家好壁试挥拂，瞬目已流三五行。<br>　　摘如钩，挑如拨，斜如掌，回如斡。又如夏禹锁淮神，<br>　　波底出来手正拔。又如朱亥锤晋鄙，袖中抬起腕欲脱。<br>　　有时软萦盈，一穗秋云曳空阔。有时瘦巉岩，<br>　　百尺枯松露槎枿。忽然飞动更惊人，一声霹雳龙蛇活。<br>　　稽山贺老昔所传，又闻能者惟张颠。上人致功应不下，<br>　　其奈飘飘沧海边。可中一入天子国，络素裁缣洒毫墨。<br>　　不系知之与不知，须言一字千金值。
◎卷.43【赠李长史歌】吴融<br>　　危栏压溪溪澹碧，翠袅红飘莺寂寂。此日长亭怆别离，<br>　　座中忽遇吹芦客。双攘轻袖当高轩，含商吐羽凌非烟。<br>　　初疑一百尺瀑布，八九月落香炉巅。又似鲛人为客罢，<br>　　迸泪成珠玉盘泻。碧珊瑚碎震泽中，金锒铛撼龟山下。<br>　　铿訇揭调初惊人，幽咽细声还感神。紫凤将雏叫山月，<br>　　玄兔丧子啼江春。咨嗟长史出人艺，如何值此艰难际。<br>　　可中长似承平基，肯将此为闲人吹。不是东城射雉处，<br>　　即应南苑斗鸡时。白樱桃熟每先赏，红芍药开长有诗。<br>　　卖珠曾被武皇问，薰香不怕贾公知。今来流落一何苦，<br>　　江南江北九寒暑。翠华犹在橐泉中，一曲梁州泪如雨。<br>　　长史长史听我语，从来艺绝多失所。罗君赠君两首诗，<br>　　半是悲君半自悲。
◎卷.44【赠广利大师歌】吴融<br>　　化人之心固甚难，自化之心更不易。化人可以程限之，<br>　　自化元须有其志。在心为志者何人，今日得之于广利。<br>　　三十年前识师初，正见把笔学草书。崩云落日千万状，<br>　　随手变化生空虚。海北天南几回别，每见书踪转奇绝。<br>　　近来兼解作歌诗，言语明快有气骨。坚如百炼钢，<br>　　挺特不可屈。又如千里马，脱缰飞灭没。好是不雕刻，<br>　　纵横冲口发。昨来示我十馀篇，咏杀江南风与月。<br>　　乃知性是天，习是人。莫轻河边羖fG，飞作天上麒麟。<br>　　但日新，又日新，李太白，非通神。
◎卷.45【古离别（杂言）】吴融<br>　　紫鸾黄鹄虽别离，一举千里何难追。犹闻啼风与叫月，<br>　　流连断续令人悲。赋情更有深缱绻，碧甃千寻尚为浅。<br>　　蟾蜍正向清夜流，蛱蝶须教堕丝罥。莫道断丝不可续，<br>　　丹穴凤凰胶不远。莫道流水不回波，海上两潮长自返。
◎卷.46【风雨吟】吴融<br>　　风骚骚，雨涔涔，长洲苑外荒居深。门外流水流澶漫，<br>　　河边古木鸣萧森。夐无禽影，寂无人音。端然拖愁坐，<br>　　万感丛于心。姑苏碧瓦十万户，中有楼台与歌舞。<br>　　寻常倚月复眠花，莫说斜风兼细雨。<br>　　应不知天地造化是何物，亦不知荣辱是何主。<br>　　吾囷长满是太平，吾乐不极是天生。岂忧天下有大憝，<br>　　四郊刁斗常铮铮。官军扰人甚于贼，将臣怕死唯守城。<br>　　又岂复忧朝廷苦弛慢，中官转纵横。李膺勾党即罹患，<br>　　窦武忠谋又未行。又岂忧文臣尽遭束高阁，<br>　　文教从今日萧索。若更无人稍近前，把笔到头同一恶。<br>　　可叹吴城城中人，无人与我交一言。蓬蒿满径尘一榻，<br>　　独此闵闵何其烦。虽然小或可谋大，嫠妇之忧史尚存。<br>　　况我长怀丈夫志，今来流落沧溟涘。有时惊事再咨嗟，<br>　　因风因雨更憔悴。只有闲横膝上琴，怨伤怨恨聊相寄。<br>　　伯牙海上感沧溟，何似今朝风雨思。
◎卷.47【江行】吴融<br>　　来时风，去时雨，萧萧飒飒春江浦。欹欹侧侧海门帆，<br>　　轧轧哑哑洞庭橹。
◎卷.48【壁画折竹杂言】吴融<br>　　枯缠藤，重欹雪。渭曲逢，湘江别。不是从来无本根，<br>　　画工取势教摧折。
◎卷.49【古锦裾六韵（锦上有鹦鹉、鹤，陆处士有序）】吴融<br>　　濯水经何日，随风故有人。绿衣犹偪画，丹顶尚迷真。<br>　　暗淡云沈古，青苍藓剥新。映襟知惹泪，侵鞯想萦尘。<br>　　掣曳无由睹，流传久自珍。武威应认得，牵挽几当春。
◎卷.50【赋得欲晓看妆面】吴融<br>　　胧胧欲曙色，隐隐辨残妆。月始云中出，花犹雾里藏。<br>　　眉边全失翠，额畔半留黄。转入金屏影，隈侵角枕光。<br>　　有蝉隳鬓样，无燕著钗行。十二峰前梦，如何不断肠。
◎卷.51【府试雨夜帝里闻猿声】吴融<br>　　雨滴秦中夜，猿闻峡外声。已吟何逊恨，还赋屈平情。<br>　　暗逐哀鸿泪，遥含禁漏清。直疑游万里，不觉在重城。<br>　　霎霎侵灯乱，啾啾入梦惊。明朝临晓镜，别有鬓丝生。
◎卷.52【题画柏】吴融<br>　　不得月中桂，转思陵上柏。闲取画图看，烦纡果冰释。<br>　　桂生在青冥，万古烟雾隔。下荫玄兔窟，上映嫦娥魄。<br>　　圆缺且不常，高低图难测。若非假羽翰，折攀何由得。<br>　　天远眼虚穿，夜阑头自白。未知陵上柏，一定不移易。<br>　　有意兼松茂，无情从麝食。不在是非间，与人为愤激。<br>　　他年上缣素，今日悬屋壁。灵怪不可知，风雨疑来逼。<br>　　明朝归故园，唯此同所适。回首寄团枝，无劳惠消息。
◎卷.53【平望蚊子二十六韵】吴融<br>　　天下有蚊子，候夜噆人肤。平望有蚊子，白昼来相屠。<br>　　不避风与雨，群飞出菰蒲。扰扰蔽天黑，雷然随舳舻。<br>　　利嘴入人肉，微形红且濡。振蓬亦不惧，至死贪膏腴。<br>　　舟人敢停棹，陆者亦疾趋。南北百馀里，畏之如虎貙。<br>　　噫嘻天地间，万物各有殊。阳者阳为伍，阴者阴为徒。<br>　　蚊蚋是阴物，夜从喧墙隅。如何正曦赫，吞噬当通衢。<br>　　人筋为尔断，人力为尔枯。衣巾秽且甚，盘馔腥有馀。<br>　　岂是阳德衰，不能使消除。岂是有主者，此乡宜毒荼。<br>　　吾闻蛇能螫，避之则无虞。吾闻虿有毒，见之可疾驱。<br>　　唯是此蚊子，逢人皆病诸。江南夏景好，水木多萧疏。<br>　　此中震泽路，风月弥清虚。前后几来往，襟怀曾未舒。<br>　　朝既蒙襞积，夜仍跧蘧蒢。虽然好吟啸，其奈难踟蹰。<br>　　人生有不便，天意当何如。谁能假羽翼，直上言红炉。
◎卷.54【桃花】吴融<br>　　满树和娇烂漫红，万枝丹彩灼春融。<br>　　何当结作千年实，将示人间造化工。
◎卷.55【木笔花】吴融<br>　　嫩如新竹管初齐，粉腻红轻样可携。<br>　　谁与诗人偎槛看，好于笺墨并分题。
◎卷.56【浙东筵上有寄】吴融<br>　　襄王席上一神仙，眼色相当语不传。见了又休真似梦，<br>　　坐来虽近远于天。陇禽有意犹能说，江月无心也解圆。<br>　　更被东风劝惆怅，落花时节定翩翩。
◎卷.57【富水驿东楹有人题诗（笔迹柔媚，出自纤指）】吴融<br>　　绣缨霞翼两鸳鸯，金岛银川是故乡。只合双飞便双死，<br>　　岂悲相失与相忘。烟花夜泊红蕖腻，兰渚春游碧草芳。<br>　　何事遽惊云雨别，秦山楚水两乖张。
◎卷.58【上巳日】吴融<br>　　本学多情刘武威，寻花傍水看春晖。<br>　　无端遇著伤心事，赢得凄凉索漠归。
◎卷.59【隋堤】吴融<br>　　搔首隋堤落日斜，已无馀柳可藏鸦。岸傍昔道牵龙舰，<br>　　河底今来走犊车。曾笑陈家歌玉树，却随后主看琼花。<br>　　四方正是无虞日，谁信黎阳有古家。<br>第六百八十八卷
◎卷.1【寄杜先生诗】孙偓<br>　　蜀国信难遇，楚乡心更愁。我行同范蠡，师举效浮丘。<br>　　他日相逢处，多应在十洲。
◎卷.2【赠南岳僧全玭】孙偓<br>　　窠居过后更何人，传得如来法印真。<br>　　昨日祝融峰下见，草衣便是雪山□。
◎卷.3【答门生王涣李德邻赵光胤王拯长句（一作裴贽诗）】孙偓<br>　　谬持文柄得时贤，粉署清华次第迁。昔岁策名皆健笔，<br>　　今朝称职并同年。各怀器业宁推让，俱上青霄肯后先。<br>　　何事老夫犹赋咏，欲将酬和永留传。
◎卷.4【句】孙偓<br>　　好是步虚明月夜，瑞炉蜚下醮坛前。（见《玉堂闲话》）
◎卷.5【禁林闻晓莺】陆扆<br>　　曙色分层汉，莺声绕上林。报花开瑞锦，催柳绽黄金。<br>　　断续随风远，间关送月沈。语当温树近，飞觉禁园深。<br>　　绣户惊残梦，瑶池啭好音。愿将栖息意，从此沃天心。
◎卷.6【句】陆扆<br>　　今秋已约天台月。（《纪事》）
◎卷.7【华州榜寄诸门生】薛昭纬<br>　　时君过听委平衡，粉署华灯到晓明。开卷固难窥浩汗，<br>　　执衡空欲慕公平。机云笔舌临文健，沈宋章篇发咏清。<br>　　自笑观光辉（下阙）
◎卷.8【谢银工】薛昭纬<br>　　一碟毡根数十皴，盘中犹更有红鳞。<br>　　早知文字多辛苦，悔不当初学冶银。
◎卷.9【闲居即事】陆翱<br>　　衰柳迷隋苑，衡门啼暮鸦。茅厨烟不动，书牖日空斜。<br>　　悔下东山石，贫于南阮家。沈忧损神虑，萱草自开花。
◎卷.10【赵氏北楼】陆翱<br>　　殷勤赵公子，良夜竟相留。朗月生东海，仙娥在北楼。<br>　　酒阑珠露滴，歌迥石城秋。本为愁人设，愁人到晓愁。
◎卷.11【题马嵬驿（一作罗隐诗）】狄归昌<br>　　马嵬烟柳正依依，重见銮舆幸蜀归。<br>　　泉下阿蛮应有语，这回休更怨杨妃。
◎卷.12【蜀中登第答李搏六韵】裴廷裕<br>　　何劳问我成都事，亦报君知便纳降。蜀柳笼堤烟矗矗，<br>　　海棠当户燕双双。富春不并穷师子，濯锦全胜旱曲江。<br>　　高卷绛纱扬氏宅，半垂红袖薛涛窗。浣花泛鹢诗千首，<br>　　静众寻梅酒百缸。若说弦歌与风景，主人兼是碧油幢。
◎卷.13【偶题】裴廷裕<br>　　微雨微风寒食节，半开半合木兰花。<br>　　看花倚柱终朝立，却似凄凄不在家。
◎卷.14【闲宵望月】李沇<br>　　卷箔舒红茵，当轩玩明月。懿哉深夜中，静听歌初发。<br>　　苔含殿华湿，竹影蟾光洁。转扇来清风，援琴飞白雪。<br>　　行愁景候变，坐恐流芳歇。桂影有馀光，兰灯任将灭。
◎卷.15【醮词】李沇<br>　　犬咬天关闭，彩童呼仙吏。一封红篆书，为奏尘寰事。<br>　　八极鳌柱倾，四溟龙鬣沸。长庚冷有芒，文曲淡无气。<br>　　乌轮不再中，黄沙瘗腥鬼。请帝命真官，临云启金匮。<br>　　方与清华宫，重正紫极位。旷古雨露恩，安得惜沾施。<br>　　生人血欲尽，搀抢无饱意。
◎卷.16【巫山高】李沇<br>　　抉天心，开地脉，浮动凌霄拂蓝碧。襄王端眸望不极，<br>　　似睹瑶姬长叹息。巫妆不治独西望，暗泣红蕉抱云帐。<br>　　君王妒妾梦荆宫，虚把金泥印仙掌。江涛迅激如相助，<br>　　十二狞龙怒行雨。昆仑谩有通天路，九峰正在天低处。
◎卷.17【梦仙谣】李沇<br>　　海宫蹙浪收残月，挈壶掌事传更歇。银蟾半坠恨流咽，<br>　　六鳌披月撼蓬阙。九炁真翁骑白犀，临池静听雌蛟啼。<br>　　桂花裛露曙香冷，八窗玉朗惊晨鸡。裁纱剪罗贴丹凤，<br>　　腻霞远闭瑶山梦。露干欲醉芙蕖塘，回首驱云朝正阳。
◎卷.18【秋霖歌】李沇<br>　　西方龙儿口犹乳，初解驱云学行雨。纵恣群阴驾老虬，<br>　　勺水蹄涔尽奔注。叶破苔黄未休滴，腻光透长狂莎色。<br>　　恨无长剑一千仞，划断顽云看晴碧。
◎卷.19【方响歌】李沇<br>　　敲金扣石声相凌，遥空冷静天正澄。宝瓶下井辘轳急，<br>　　小娃弄索伤清冰。穿丝透管音未歇，回风绕指惊泉咽。<br>　　季伦怒击珊瑚摧，灵芸整鬓步摇折。十六叶中侵素光，<br>　　寒玲震月杂珮珰。云和不觉罢馀怨，莲峰一夜啼琴姜。<br>　　急节写商商恨促，秦愁越调逡巡足。梦入仙楼戛残曲，<br>　　飞霜棱棱上秋玉。
◎卷.20【答王涣（一作孙偓诗）】裴贽<br>　　谬持文柄得时贤，粉署清华次第迁。昔岁策名皆健笔，<br>　　今朝称职并同年。各怀器业宁推让，俱上青霄肯后先。<br>　　何事老夫犹赋咏，欲将酬和永留传。
◎卷.21【薄命妾】卢汝弼<br>　　君恩已断尽成空，追想娇欢恨莫穷。长为蕣花光晓日，<br>　　谁知团扇送秋风。黄金买赋心徒切，清路飞尘信莫通。<br>　　闲凭玉栏思旧事，几回春暮泣残红。
◎卷.22【秋夕寓居精舍书事】卢汝弼<br>　　叶满苔阶杵满城，此中多恨恨难平。疏檐看织蟏蛸网，<br>　　暗隙愁听蟋蟀声。醉卧欲抛羁客思，梦归偏动故乡情。<br>　　觉来独步长廊下，半夜西风吹月明。
◎卷.23【闻雁】卢汝弼<br>　　秋风萧瑟静埃氛，边雁迎风响咽群。瀚海应嫌霜下早，<br>　　湘川偏爱草初薰。芦洲宿处依沙岸，榆塞飞时度晚云。<br>　　何处最添羁客恨，竹窗残月酒醒闻。
◎卷.24【鸳鸯】卢汝弼<br>　　双浮双浴傍苔矶，蓼浦兰皋绣帐帏。长羡鹭鸶能洁白，<br>　　不随鸂鶒斗毛衣。霞侵绿渚香衾暖，楼倚青云殿瓦飞。<br>　　应笑随阳沙漠雁，洞庭烟暖又思归。
◎卷.25【和李秀才边庭四时怨】卢汝弼<br>　　春风昨夜到榆关，故国烟花想已残。<br>　　少妇不知归不得，朝朝应上望夫山。<br>　　卢龙塞外草初肥，雁乳平芜晓不飞。<br>　　乡国近来音信断，至今犹自著寒衣。<br>　　八月霜飞柳半黄，蓬根吹断雁南翔。<br>　　陇头流水关山月，泣上龙堆望故乡。<br>　　朔风吹雪透刀瘢，饮马长城窟更寒。<br>　　半夜火来知有敌，一时齐保贺兰山。<br>第六百八十九卷
◎卷.1【山居即事二首】陆希声<br>　　君山苍翠接青冥，东走洮湖上洞庭。茅屋向阳梳白发，<br>　　竹窗深夜诵丹经。涌泉回泬鱼龙气，怪石惊腾鸟兽形。<br>　　为问前时金马客，此焉还作少微星。<br>　　不是幽栖矫性灵，从来无意在膻腥。满川风物供高枕，<br>　　四合云山借画屏。五鹿归来惊岳岳，孤鸿飞去入冥冥。<br>　　君阳遁叟何为乐，一炷清香两卷经。
◎卷.2【阳羡杂咏十九首·苦行径】陆希声<br>　　山前无数碧琅玕，一径清森五月寒。<br>　　世上何人怜苦节，应须细问子猷看。
◎卷.3【阳羡杂咏十九首·梅花坞】陆希声<br>　　冻蕊凝香色艳新，小山深坞伴幽人。<br>　　知君有意凌寒色，羞共千花一样春。
◎卷.4【阳羡杂咏十九首·石兕台】陆希声<br>　　大河波浪激潼关，青兕胡为伏此山。<br>　　遥想楚王云梦泽，蜺旌羽盖定空还。
◎卷.5【阳羡杂咏十九首·讲易台】陆希声<br>　　年逾知命志尤坚，独向青山更绝编。<br>　　天下有山山有水，养蒙肥遁正翛然。
◎卷.6【阳羡杂咏十九首·观鱼亭】陆希声<br>　　惠施徒自学多方，谩说观鱼理未长。<br>　　不得庄生濠上旨，江湖何以见相忘。
◎卷.7【阳羡杂咏十九首·绿云亭】陆希声<br>　　六月清凉绿树阴，小亭高卧涤烦襟。<br>　　羲皇向上何人到，永日时时弄素琴。
◎卷.8【阳羡杂咏十九首·清辉堂】陆希声<br>　　野人心地本无机，为爱茅檐倚翠微。<br>　　尽日尊前谁是客，秋山含水有清辉。
◎卷.9【阳羡杂咏十九首·观妙庵】陆希声<br>　　妙理难观旨甚深，欲知无欲是无心。<br>　　茅庵不异人间世，河上真人自可寻。
◎卷.10【阳羡杂咏十九首·西阳亭】陆希声<br>　　隔林残日照孤亭，玄晏先生酒未醒。<br>　　入夜莫愁迷下路，昔人犹在逐流萤。
◎卷.11【阳羡杂咏十九首·弄云亭】陆希声<br>　　自知无业致吾君，只向春山弄白云。<br>　　已共此山私断当，不须转辙重移文。
◎卷.12【阳羡杂咏十九首·伏龟堂】陆希声<br>　　盘崖蹙缩似灵龟，鬼谷先生隐遁时。<br>　　不独卷怀经世志，白云流水是心期。
◎卷.13【阳羡杂咏十九首·桃花谷】陆希声<br>　　君阳山下足春风，满谷仙桃照水红。<br>　　何必武陵源上去，涧边好过落花中。
◎卷.14【阳羡杂咏十九首·含桃圃】陆希声<br>　　小圃初晴风露光，含桃花发满山香。<br>　　看花对酒心无事，倍觉春来白日长。
◎卷.15【阳羡杂咏十九首·茗坡】陆希声<br>　　二月山家谷雨天，半坡芳茗露华鲜。<br>　　春醒酒病兼消渴，惜取新芽旋摘煎。
◎卷.16【阳羡杂咏十九首·松岭】陆希声<br>　　岭上青松手自栽，已能苍翠映莓苔。<br>　　岁寒本是君家事，好送清风月下来。
◎卷.17【阳羡杂咏十九首·桃溪】陆希声<br>　　芳草霏霏遍地齐，桃花脉脉自成溪。<br>　　也知百舌多言语，任向春风尽意啼。
◎卷.18【阳羡杂咏十九首·李径】陆希声<br>　　一径秾芳万蕊攒，风吹雨打未摧残。<br>　　怜君尽向高枝发，应为行人要整冠。
◎卷.19【阳羡杂咏十九首·鸿盘】陆希声<br>　　落落飞鸿渐始盘，青云起处剩须看。<br>　　如今天路多矰缴，纵使衔芦去也难。
◎卷.20【阳羡杂咏十九首·偃月岭】陆希声<br>　　山岭依稀偃月形，数层倚石叠空青。<br>　　几回雪夜寒光积，直似金光照户庭。
◎卷.21【寄z6光上人】陆希声<br>　　笔下龙蛇似有神，天池雷雨变逡巡。<br>　　寄言昔日不龟手，应念江头洴澼人。
◎卷.22【喜杜荀鹤及第】李昭象<br>　　深岩贫复病，榜到见君名。贫病浑如失，山川顿觉清。<br>　　一春新酒兴，四海旧诗声。日使能吟者，西来步步轻。
◎卷.23【赴举出山留寄山居郑参军】李昭象<br>　　还如费冠卿，向此振高名。肯羡鱼须美，长夸鹤氅轻。<br>　　理琴寒指倦，试药黑髭生。时泰难云卧，随看急诏行。
◎卷.24【题顾正字谿居】李昭象<br>　　高敞吟轩近钓湾，尘中来似出人间。若教明月休生桂，<br>　　应得危时共掩关。春酒夜棋难放客，短篱疏竹不遮山。<br>　　莫夸恬淡胜荣禄，雁引行高未许闲。
◎卷.25【寄献山中顾公员外】李昭象<br>　　抽却朝簪著钓蓑，近来声迹转巍峨。祥麟避网虽山野，<br>　　丹凤衔书即薜萝。乍隐文章情更逸，久闲经济术翻多。<br>　　深惭未副吹嘘力，竟困风埃争奈何。
◎卷.26【山中寄崔谏议】李昭象<br>　　半生猿鸟共山居，吟月吟风两鬓疏。新句未尝忘教化，<br>　　上才争忍不吹嘘。全家欲去干戈后，大国中兴礼乐初。<br>　　从此升腾休说命，只希公道数封书。
◎卷.27【学仙词寄顾云】李昭象<br>　　记得初传九转方，碧云峰下祝虚皇。丹砂未熟心徒切，<br>　　白日难留鬓欲苍。无路洞天寻穆满，有时人世美刘郎。<br>　　仙人恩重何由报，焚尽星坛午夜香。
◎卷.28【寄尉迟侍御】李昭象<br>　　我眠青嶂弄澄潭，君戴貂蝉白玉篸。<br>　　应向谢公楼上望，九华山色在西南。
◎卷.29【招西洞道者】李昭象<br>　　危峰抹黛夹晴川，树簇红英草碧烟。<br>　　樵客云僧两无事，此中堪去觅灵仙。
◎卷.30【句】李昭象<br>　　投文得仕而今少，佩印还家古所荣。（送周繇之建德。<br>　　《唐诗纪事》）<br>第六百九十卷
◎卷.1【夏雨】王驾<br>　　非惟消旱暑，且喜救生民。天地如蒸湿，园林似却春。<br>　　洗风清枕簟，换夜失埃尘。又作丰年望，田夫笑向人。
◎卷.2【古意】王驾<br>　　夫戍萧关妾在吴，西风吹妾妾忧夫。<br>　　一行书信千行泪，寒到君边衣到无。
◎卷.3【社日（一作张演诗）】王驾<br>　　鹅湖山下稻粱肥，豚栅鸡栖半掩扉。<br>　　桑柘影斜春社散，家家扶得醉人归。
◎卷.4【雨晴】王驾<br>　　雨前初见花间蕊，雨后兼无叶里花。<br>　　蛱蝶飞来过墙去，却疑春色在邻家。
◎卷.5【乱后曲江（一作羊士谔诗）】王驾<br>　　忆昔争游曲水滨，未春长有探春人。<br>　　游春人尽空池在，直至春深不似春。
◎卷.6【过故友居】王驾<br>　　邻笛寒吹日落初，旧居今已别人居。<br>　　乱来儿侄皆分散，惆怅僧房认得书。
◎卷.7【上裴侍郎】王涣<br>　　青衿七十榜三年，建礼含香次第迁。珠彩下连星错落，<br>　　桂花曾对月婵娟。玉经磨琢多成器，剑拔沈埋更倚天。<br>　　应念衔恩最深者，春来为寿拜尊前。
◎卷.8【悼亡】王涣<br>　　春来得病夏来加，深掩妆窗卧碧纱。为怯暗藏秦女扇，<br>　　怕惊愁度阿香车。腰肢暗想风欺柳，粉态难忘露洗花。<br>　　今日青门葬君处，乱蝉衰草夕阳斜。
◎卷.9【惆怅诗十二首】王涣<br>　　八蚕薄絮鸳鸯绮，半夜佳期并枕眠。<br>　　钟动红娘唤归去，对人匀泪拾金钿。<br>　　李夫人病已经秋，汉武看来不举头。<br>　　得所浓华销歇尽，楚魂湘血一生休。<br>　　谢家池馆花笼月，萧寺房廊竹飐风。<br>　　夜半酒醒凭槛立，所思多在别离中。<br>　　隋师战舰欲亡陈，国破应难保此身。<br>　　诀别徐郎泪如雨，镜鸾分后属何人。<br>　　七夕琼筵随事陈，兼花连蒂共伤神。<br>　　蜀王殿里三更月，不见骊山私语人。<br>　　夜寒春病不胜怀，玉瘦花啼万事乖。<br>　　薄幸檀郎断芳信，惊嗟犹梦合欢鞋。<br>　　呜咽离声管吹秋，妾身今日为君休。<br>　　齐奴不说平生事，忍看花枝谢玉楼。<br>　　青丝一绺堕云鬟，金剪刀鸣不忍看。<br>　　持谢君王寄幽怨，可能从此住人间。<br>　　陈宫兴废事难期，三阁空馀绿草基。<br>　　狎客沦亡丽华死，他年江令独来时。<br>　　晨肇重来路已迷，碧桃花谢武陵溪。<br>　　仙山目断无寻处，流水潺湲日渐西。<br>　　少卿降北子卿还，朔野离觞惨别颜。<br>　　却到茂陵唯一恸，节毛零落鬓毛斑。<br>　　梦里分明入汉宫，觉来灯背锦屏空。<br>　　紫台月落关山晓，肠断君恩信画工。
◎卷.10【江上雨】戴司颜<br>　　非不欲前去，此情非自由。星辰照何处，风雨送凉秋。<br>　　寒锁空江梦，声随黄叶愁。萧萧犹未已，早晚去蘋洲。
◎卷.11【塞上】戴司颜<br>　　空迹昼苍茫，沙腥古战场。逢春多霰雪，生计在牛羊。<br>　　冷角吹乡泪，干榆落梦床。从来山水客，谁谓到渔阳。
◎卷.12【句】戴司颜<br>　　远来朝凤阙，归去恋元侯。（赠僧，见《纪事》）
◎卷.13【投谢钱武肃】吴仁璧<br>　　东门上相好知音，数尽台前郭隗金。累重虽然容食椹，<br>　　力微无计报焚林。弊貂不称芙蓉幕，衰朽仍惭玳瑁簪。<br>　　十里溪光一山月，可堪从此负归心。
◎卷.14【客路】吴仁璧<br>　　人寰急景如波委，客路浮云似盖轻。<br>　　回首故山天外碧，十年无计却归耕。
◎卷.15【南徐题友人郊居】吴仁璧<br>　　门前樵径连江寺，岸下渔矶系海槎。<br>　　待到秋深好时节，与君长醉隐侯家。
◎卷.16【读度人经寄郑仁表】吴仁璧<br>　　身虽一旦尘中老，名拟三清会里题。<br>　　二午九斋馀日在，请君相伴醉如泥。
◎卷.17【秋日听僧弹琴】吴仁璧<br>　　金徽玉轸韵泠然，言下浮生指下泉。<br>　　恰称秋风西北起，一时吹入碧湘烟。
◎卷.18【贾谊】吴仁璧<br>　　扶持一疏满遗编，汉陛前头正少年。<br>　　谁道恃才轻绛灌，却将惆怅吊湘川。
◎卷.19【春雪】吴仁璧<br>　　雪霁凝光入坐寒，天明犹自卧袁安。<br>　　貂裘穿后鹤氅敝，自此风流不足看。
◎卷.20【衰柳】吴仁璧<br>　　金风渐利露珠团，广陌长堤黛色残。<br>　　水殿狂游隋炀帝，一千馀里可堪看。
◎卷.21【凤仙花】吴仁璧<br>　　香红嫩绿正开时，冷蝶饥蜂两不知。<br>　　此际最宜何处看，朝阳初上碧梧枝。
◎卷.22【金钱花】吴仁璧<br>　　浅绛浓香几朵匀，日熔金铸万家新。<br>　　堪疑刘宠遗芳在，不许山阴父老贫。
◎卷.23【钱塘鹤】吴仁璧<br>　　人间路霭青天半，鳌岫云生碧海涯。<br>　　虽抱雕笼密扃钥，可能长在叔伦家。
◎卷.24【句】吴仁璧<br>　　为惜苔钱妨换砌，因怜山色旋开尊。（闲居）<br>　　高阁烟霞禅客睡，满城尘土世人忙。（游法华寺）<br>　　五龙金角向星斗，三洞玉音愁鬼神。（赠道士）<br>　　蒲草薄裁连蒂白，胭脂浓染半葩红。（题莺粟花，<br>　　以上并《雅言杂载》）
◎卷.25【奉试麦垄多秀色】汪极<br>　　南陌生岐穗，农家乐事多。塍畦交茂绿，苗实际清和。<br>　　日布玲珑影，风翻浩荡波。来牟知帝力，含哺有衢歌。
◎卷.26【下第戏状元崔昭纬】张曙1<br>　　千里江山陪骥尾，五更风水失龙鳞。<br>　　昨夜浣花溪上雨，绿杨芳草为何人。
◎卷.27【赠天台王处士】林嵩<br>　　深隐天台不记秋，琴台长别一何愁。茶烟岩外云初起，<br>　　新月潭心钓未收。映宇异花丛发好，穿松孤鹤一声幽。<br>　　赤城不掩高宗梦，宁久悬冠枕瀑流。<br>第六百九十一卷
◎卷.1【春宫怨（一作周朴诗）】杜荀鹤<br>　　早被婵娟误，欲妆临镜慵。承恩不在貌，教妾若为容。<br>　　风暖鸟声碎，日高花影重。年年越溪女，相忆采芙蓉。
◎卷.2【访道者不遇】杜荀鹤<br>　　寂寂白云门，寻真不遇真。只应松上鹤，便是洞中人。<br>　　药圃花香异，沙泉鹿迹新。题诗留姓字，他日此相亲。
◎卷.3【送人游吴】杜荀鹤<br>　　君到姑苏见，人家尽枕河。古宫闲地少，水港小桥多。<br>　　夜市卖菱藕，春船载绮罗。遥知未眠月，乡思在渔歌。
◎卷.4【送陈昈归麻川】杜荀鹤<br>　　麻川清见底，似入武陵溪。两岸山相向，三春鸟乱啼。<br>　　酒旗和柳动，僧屋与云齐。即此吾乡路，怀君梦不迷。
◎卷.5【出山】杜荀鹤<br>　　病眼看春榜，文场公道开。朋人登第尽，白发出山来。<br>　　处世曾无过，惟天合是媒。长安不觉远，期遂一名回。
◎卷.6【浙中逢诗友】杜荀鹤<br>　　到处有同人，多为赋与文。诗中难得友，湖畔喜逢君。<br>　　冻把城根雪，风开岳面云。苦吟吟不足，争忍话离群。
◎卷.7【送友游吴越】杜荀鹤<br>　　去越从吴过，吴疆与越连。有园多种橘，无水不生莲。<br>　　夜市桥边火，春风寺外船。此中偏重客，君去必经年。
◎卷.8【出常山界使回有寄】杜荀鹤<br>　　自小即南北，未如今日离。封疆初尽处，人使却回时。<br>　　开口有所忌，此心无以为。行行复垂泪，不称是男儿。
◎卷.9【经废宅】杜荀鹤<br>　　人生当贵盛，修德可延之。不虑有今日，争教无破时。<br>　　藓斑题字壁，花发带巢枝。何况蒿原上，荒坟与折碑。
◎卷.10【登天台寺】杜荀鹤<br>　　一到天台寺，高低景旋生。共僧岩上坐，见客海边行。<br>　　野色人耕破，山根浪打鸣。忙时向闲处，不觉有闲情。
◎卷.11【途中春】杜荀鹤<br>　　马上览春色，丈夫惭泪垂。一生看却老，五字未逢知。<br>　　酒力不能久，愁根无可医。明年到今日，公道与谁期。
◎卷.12【入关历阳道中却寄舍弟】杜荀鹤<br>　　求名日苦辛，日望日荣亲。落叶山中路，秋霖马上人。<br>　　晨昏知汝道，诗酒卫吾身。自笑抛麋鹿，长安拟醉春。
◎卷.13【赠欧阳明府】杜荀鹤<br>　　贤宰宰斯邑，政闻闾里间。都缘民讼少，长觉吏徒闲。<br>　　帆落樽前浦，钟鸣枕上山。回舟却惆怅，数宿钓鱼湾。
◎卷.14【赠临上人】杜荀鹤<br>　　不计禅兼律，终须入悟门。解空非有自，所得是无言。<br>　　眼豁浮生梦，心澄大道源。今来习师者，多锁教中猿。
◎卷.15【题战岛僧居（在江之心）】杜荀鹤<br>　　师爱无尘地，江心岛上居。接船求化惯，登陆赴斋疏。<br>　　载土春栽树，抛生日餧鱼。入云萧帝寺，毕竟欲何如。
◎卷.16【别衡州牧】杜荀鹤<br>　　朝别使君门，暮投江上村。从来无旧分，临去望何恩。<br>　　行计自不定，此心谁与论。秋猿叫寒月，只欲断人魂。
◎卷.17【送人游江南】杜荀鹤<br>　　满酌劝君酒，劝君君莫辞。能禁几度别，即到白头时。<br>　　晚岫无云蔽，春帆有燕随。男儿两行泪，不欲等闲垂。
◎卷.18【游茅山】杜荀鹤<br>　　步步入山门，仙家鸟径分。渔樵不到处，麋鹿自成群。<br>　　石面迸出水，松头穿破云。道人星月下，相次礼茅君。
◎卷.19【读友人诗卷】杜荀鹤<br>　　冰齿味瑶轴，只应神鬼知。坐当群静后，吟到月沈时。<br>　　雪峡猿声健，风柽鹤立危。篇篇一字字，谁复更言诗。
◎卷.20【寄从叔】杜荀鹤<br>　　三族不当路，长年犹布衣。苦吟天与性，直道世将非。<br>　　雁夜愁痴坐，渔乡老忆归。为儒皆可立，自是拙时机。
◎卷.21【寄李溥】杜荀鹤<br>　　如我如君者，不妨身晚成。但从时辈笑，自得古人情。<br>　　共莫更初志，俱期立后名。男儿且如此，何用叹平生。
◎卷.22【郊居即事投李给事】杜荀鹤<br>　　无禄奉晨昏，闲居几度春。江湖苦吟士，天地最穷人。<br>　　书剑同三友，蓬蒿外四邻。相知不相荐，何以自谋身。
◎卷.23【寄诗友】杜荀鹤<br>　　别来春又春，相忆喜相亲。与我为同志，如君能几人。<br>　　何时吟得力，渐老事关身。惟有前溪水，年年濯客尘。
◎卷.24【题田翁家】杜荀鹤<br>　　田翁真快活，婚嫁不离村。州县供输罢，追随鼓笛喧。<br>　　盘飧同老少，家计共田园。自说身无事，应官有子孙。
◎卷.25【长安冬日】杜荀鹤<br>　　近腊饶风雪，闲房冻坐时。书生教到此，天意转难知。<br>　　吟苦猿三叫，形枯柏一枝。还应公道在，未忍与山期。
◎卷.26【霁后登唐兴寺水阁】杜荀鹤<br>　　一雨三秋色，萧条古寺间。无端登水阁，有处似家山。<br>　　白日生新事，何时得暂闲。将知老僧意，未必恋松关。
◎卷.27【山中寄友人】杜荀鹤<br>　　深山多隙地，无力及耕桑。不是营生拙，都缘觅句忙。<br>　　破窗风翳烛，穿屋月侵床。吾友应相笑，辛勤道未光。
◎卷.28【自述】杜荀鹤<br>　　四海欲行遍，不知终遇谁。用心常合道，出语或伤时。<br>　　拟作闲人老，惭无识者嗤。如今已无计，只得苦于诗。
◎卷.29【题江山寺】杜荀鹤<br>　　江上山头寺，景留吟客船。遍游销一日，重到是何年。<br>　　沙鸟多翘足，岩僧半露肩。为诗我语涩，喜此得终篇。
◎卷.30【秋日旅舍卧病呈所知】杜荀鹤<br>　　秋色上庭枝，愁怀切向谁。青云无势日，华发有狂时。<br>　　枕上闻风雨，江南系别离。如何吟到此，此道不闻知。
◎卷.31【秋宿山馆】杜荀鹤<br>　　山馆坐待晓，夜长吟役神。斜风吹败叶，寒烛照愁人。<br>　　蕴蓄天然性，浇讹世恶真。男儿出门志，不独为谋身。
◎卷.32【赠老僧】杜荀鹤<br>　　众僧尊夏腊，灵岳遍曾登。度水手中杖，行山溪畔藤。<br>　　心空默是印，眉白雪为棱。自得巡方道，栖禅老未能。
◎卷.33【别舍弟】杜荀鹤<br>　　欲住住不得，出门天气秋。惟知偷拭泪，不忍更回头。<br>　　此日只愁老，况身方远游。孤寒将五字，何以动诸侯。
◎卷.34【雪中别诗友】杜荀鹤<br>　　酒寒无小户，请满酌行杯。若待雪消去，自然春到来。<br>　　出城人迹少，向暮鸟声哀。未遇应关命，侯门处处开。
◎卷.35【题岳麓寺】杜荀鹤<br>　　一簇楚江山，江山胜此难。觅人来画取，到处得吟看。<br>　　鹤隐松声尽，鱼沈槛影寒。自知心未了，闲话亦多端。
◎卷.36【怀庐岳书斋】杜荀鹤<br>　　长忆在庐岳，免低尘土颜。煮茶窗底水，采药屋头山。<br>　　是境皆游遍，谁人不羡闲。无何一名系，引出白云间。
◎卷.37【题唐兴寺小松】杜荀鹤<br>　　虽小天然别，难将众木同。侵僧半窗月，向客满襟风。<br>　　枝拂行苔鹤，声分叫砌虫。如今未堪看，须是雪霜中。
◎卷.38【与友人话别】杜荀鹤<br>　　客路行多少，干人无易颜。未成终老计，难致此身闲。<br>　　月兔走入海，日乌飞出山。流年留不得，半在别离间。
◎卷.39【赠庐岳隐者】杜荀鹤<br>　　自见来如此，未尝离洞门。结茅遮雨雪，采药给晨昏。<br>　　古树藤缠杀，春泉鹿过浑。悠悠无一事，不似属乾坤。
◎卷.40【怀紫阁隐者】杜荀鹤<br>　　紫阁白云端，云中有地仙。未归蓬岛上，犹隐国门前。<br>　　洞口人无迹，花阴鹿自眠。焚香赋诗罢，星月冷遥天。
◎卷.41【题会上人院】杜荀鹤<br>　　鼓角城中寺，师居日得闲。必能行大道，何用在深山。<br>　　破衲新添线，空门夜不关。心知与眼见，终取到无间。
◎卷.42【送黄补阙南迁】杜荀鹤<br>　　得罪非天意，分明谪去身。一心贪谏主，开口不防人。<br>　　自古有迁客，何朝无直臣。喧然公论在，难滞楚南春。
◎卷.43【送宾贡登第后归海东】杜荀鹤<br>　　归捷中华第，登船鬓未丝。直应天上桂，别有海东枝。<br>　　国界波穷处，乡心日出时。西风送君去，莫虑到家迟。
◎卷.44【近试投所知】杜荀鹤<br>　　白发随梳落，吟怀说向谁。敢辞成事晚，自是出山迟。<br>　　拟动如浮海，凡言似课诗。终身事知己，此外复何为。
◎卷.45【送友人牧江州】杜荀鹤<br>　　本国兵戈后，难官在此时。远分天子命，深要使君知。<br>　　但遂生灵愿，当应雨露随。江山胜他郡，闲赋庾楼诗。
◎卷.46【辞座主侍郎】杜荀鹤<br>　　一饭尚怀感，况攀高桂枝。此恩无报处，故国远归时。<br>　　只恐兵戈隔，再趋门馆迟。茅堂拜亲后，特地泪双垂。
◎卷.47【别从叔】杜荀鹤<br>　　立马不忍上，醉醒天气寒。都缘在门易，直似别家难。<br>　　世路既如此，客心须自宽。江村亦饥冻，争及问长安。
◎卷.48【送人南游】杜荀鹤<br>　　凡游南国者，未有不蹉跎。到海路难尽，挂帆人更多。<br>　　潮沙分象迹，花洞响蛮歌。纵有投文处，于君能几何。
◎卷.49【经贾岛墓】杜荀鹤<br>　　谪宦自麻衣，衔冤至死时。山根三尺墓，人口数联诗。<br>　　仙桂终无分，皇天似有私。暗松风雨夜，空使老猿悲。
◎卷.50【秋夜晚泊】杜荀鹤<br>　　一望一苍然，萧骚起暮天。远山横落日，归鸟度平川。<br>　　家是去秋别，月当今夕圆。渔翁似相伴，彻晓苇丛边。
◎卷.51【送舍弟】杜荀鹤<br>　　我受羁栖惯，客情方细知。好看前路事，不比在家时。<br>　　勉汝言须记，闻人善即师。旅中无废业，时作一篇诗。
◎卷.52【将归山逢友人】杜荀鹤<br>　　儒为君子儒，儒道不妨孤。白发多生矣，青山可住乎。<br>　　徉狂宁是事，巧达又非夫。只此平生愿，他人肯信无。
◎卷.53【经九华费征君墓】杜荀鹤<br>　　凡吊先生者，多伤荆棘间。不知三尺墓，高却九华山。<br>　　天地有何外，子孙无亦闲。当时若征起，未必得身还。
◎卷.54【溪居叟】杜荀鹤<br>　　溪翁居静处，溪鸟入门飞。早起钓鱼去，夜深乘月归。<br>　　见君无事老，觉我有求非。不说风霜苦，三冬一草衣。
◎卷.55【与友人对酒吟】杜荀鹤<br>　　凭君满酌酒，听我醉中吟。客路如天远，侯门似海深。<br>　　新坟侵古道，白发恋黄金。共有人间事，须怀济物心。
◎卷.56【送僧】杜荀鹤<br>　　道了亦未了，言闲今且闲。从来无住处，此去向何山。<br>　　片石树阴下，斜阳潭影间。请师留偈别，恐不到人寰。
◎卷.57【送九华道士游茅山】杜荀鹤<br>　　忽起地仙兴，飘然出旧山。于身无切事，在世有馀闲。<br>　　日月浮生外，乾坤大醉间。故园华表上，谁得见君还。
◎卷.58【寄舍弟】杜荀鹤<br>　　世乱信难通，乡心日万重。弟兄皆向善，天地合相容。<br>　　大野阴云重，连城杀气浓。家山白云里，卧得最高峰。
◎卷.59【下第投所知】杜荀鹤<br>　　若以名场内，谁无一轴诗。纵饶生白发，岂敢怨明时。<br>　　知己虽然切，春官未必私。宁教读书眼，不有看花期。
◎卷.60【寄顾云】杜荀鹤<br>　　省得前年别，蘋洲旅馆中。乱离身不定，彼此信难通。<br>　　侯国兵虽敛，吾乡业已空。秋来忆君梦，夜夜逐征鸿。
◎卷.61【赠宣城麋明府】杜荀鹤<br>　　天下为官者，无君一轴诗。数联同我得，当代遇谁知。<br>　　年齿吟将老，生涯说可悲。何当抛手板，邻隐过危时。
◎卷.62【望远】杜荀鹤<br>　　门前通大道，望远上高台。落日人行尽，穷边信不来。<br>　　还闻战得胜，未见敕招回。却入机中坐，新愁织不开。
◎卷.63【冬末投长沙裴侍郎】杜荀鹤<br>　　欲露尘中事，其如不易言。家山一离别，草树匝春暄。<br>　　吹梦风天角，啼愁雪岳猿。伫思心觉满，何以远门轩。
◎卷.64【赠秋浦金明府长】杜荀鹤<br>　　倚郭难为宰，非君即有私。惟凭野老口，不立政声碑。<br>　　苦甚求名日，贫于未选时。溪山竟如此，利得且吟诗。
◎卷.65【和高秘书早春对雪登楼见寄之什】杜荀鹤<br>　　天有惜花意，恐花开染尘。先教微雪下，始放满城春。<br>　　且醉登楼客，重期出郭人。因酬郢中律，霜鬓数茎新。
◎卷.66【乱后山中作】杜荀鹤<br>　　自从天下乱，日晚别庭闱。兄弟团圞乐，羁孤远近归。<br>　　文章甘世薄，耕种喜山肥。直待中兴后，方应出隐扉。
◎卷.67【旅寓书事】杜荀鹤<br>　　日日惊身事，凄凄欲断魂。时清不自立，发白傍谁门。<br>　　中路残秋雨，空山一夜猿。公卿得见面，怀抱细难言。
◎卷.68【舟行晚泊江上寺】杜荀鹤<br>　　久劳风水上，禅客喜相依。挂衲虽无分，修心未觉非。<br>　　日沈山虎出，钟动寺禽归。月上潮平后，谈空渐入微。
◎卷.69【长林山中闻贼退寄孟明府】杜荀鹤<br>　　一县今如此，残民数不多。也知贤宰切，争奈乱兵何。<br>　　皆自干戈达，咸思雨露和。应怜住山者，头白未登科。
◎卷.70【泗上客思】杜荀鹤<br>　　痛饮复高歌，愁终不奈何。家山随日远，身事逐年多。<br>　　没雁云横楚，兼蝉柳夹河。此心闲未得，到处被诗磨。
◎卷.71【寄同人】杜荀鹤<br>　　尽与贫为患，唯余即不然。四方无静处，百口度荒年。<br>　　白发生闲事，新诗出数联。时情竟如此，不免却归田。
◎卷.72【下第出关投郑拾遗】杜荀鹤<br>　　丹霄桂有枝，未折未为迟。况是孤寒士，兼行苦涩诗。<br>　　杏园人醉日，关路独归时。更卜深知意，将来拟荐谁。
◎卷.73【塞上】杜荀鹤<br>　　草白河冰合，蕃戎出掠频。戍楼三号火，探马一条尘。<br>　　战士风霜老，将军雨露新。封侯不由此，何以慰征人。
◎卷.74【别敬侍郎】杜荀鹤<br>　　交道有寒暑，在人无古今。与君中夜话，尽我一生心。<br>　　所向未得志，岂惟空解吟。何当重相见，旧隐白云深。
◎卷.75【送青阳李明府】杜荀鹤<br>　　善政无惭色，吟归似等闲。惟将六幅绢，写得九华山。<br>　　求理头空白，离京债未还。仍闻猿与鹤，都在一船间。
◎卷.76【将游湘湖有作】杜荀鹤<br>　　一家相别意，不得不潸然。远作南方客，初登上水船。<br>　　岳钟思冷梦，湘月少残篇。便有归来计，风波亦隔年。
◎卷.77【送姚庭珪】杜荀鹤<br>　　脱衣将换酒，对酌话何之。雨后秋萧索，天涯晚别离。<br>　　人生无此恨，鬓色不成丝。未得重相见，看君马上诗。
◎卷.78【投李大夫】杜荀鹤<br>　　自小僻于诗，篇篇恨不奇。苦吟无暇日，华发有多时。<br>　　进取门难见，升沈命未知。秋风夜来急，还恐到京迟。
◎卷.79【贻里中同志】杜荀鹤<br>　　乡里为儒者，唯君见我心。诗书常共读，雨雪亦相寻。<br>　　贫贱志气在，子孙交契深。古人犹晚达，况未鬓霜侵。
◎卷.80【江上送韦彖先辈】杜荀鹤<br>　　不易为离抱，江天即见鸿。暮帆何处落，凉月与谁同。<br>　　木叶新霜后，渔灯夜浪中。时难慎行止，吾道利于穷。
◎卷.81【维扬逢诗友张乔】杜荀鹤<br>　　天下方多事，逢君得话诗。直应吾道在，未觉国风衰。<br>　　生计吟消日，人情醉过时。雅篇三百首，留作后来师。
◎卷.82【秋晨有感】杜荀鹤<br>　　木叶落时节，旅人初梦惊。钟才枕上尽，事已眼前生。<br>　　吟发不长黑，世交无久情。且将公道约，未忍便归耕。
◎卷.83【秋日山中寄李处士】杜荀鹤<br>　　吾辈道何穷，寒山细雨中。儿童书懒读，果栗树将空。<br>　　言论关时务，篇章见国风。升平犹可用，应不废为公。
◎卷.84【晚泊金陵水亭】杜荀鹤<br>　　江亭当废国，秋景倍萧骚。夕照残荒垒，寒潮涨古濠。<br>　　就田看鹤劣，隔水见僧高。无限前朝事，醒吟易觉劳。
◎卷.85【钱塘别罗隐】杜荀鹤<br>　　故国看看远，前程计在谁。五更听角后，一叶渡江时。<br>　　吾道天宁丧，人情日可疑。西陵向西望，双泪为君垂。
◎卷.86【山中贻同志】杜荀鹤<br>　　君贫我亦贫，为善喜为邻。到老如今日，无心愧古人。<br>　　闭门非傲世，守道是谋身。别有同山者，其如未可亲。
◎卷.87【秋日怀九华旧居】杜荀鹤<br>　　吾道在五字，吾身宁陆沈。凉生中夜雨，病起故山心。<br>　　烛共寒酸影，蛩添苦楚吟。何当遂归去，一径入松林。
◎卷.88【江岸秋思】杜荀鹤<br>　　驱马傍江行，乡愁步步生。举鞭挥柳色，随手失蝉声。<br>　　秋稼缘长道，寒云约古城。家贫遇丰岁，无地可归耕。
◎卷.89【哭刘德仁】杜荀鹤<br>　　贾岛还如此，生前不见春。岂能诗苦者，便是命羁人。<br>　　家事因吟失，时情碍国亲。多应衔恨骨，千古不为尘。
◎卷.90【经青山吊李翰林】杜荀鹤<br>　　何为先生死，先生道日新。青山明月夜，千古一诗人。<br>　　天地空销骨，声名不傍身。谁移耒阳冢，来此作吟邻。
◎卷.91【下第东归别友人】杜荀鹤<br>　　不得同君住，当春别帝乡。年华落第老，岐路出关长。<br>　　芳草缘流水，残花向夕阳。怀亲暂归去，非是钓沧浪。
◎卷.92【秋宿诗僧云英房因赠】杜荀鹤<br>　　贾岛怜无可，都缘数句诗。君虽是后辈，我谓过当时。<br>　　溪浪和星动，松阴带鹤移。同吟到明坐，此道淡谁知。
◎卷.93【送人宰吴县】杜荀鹤<br>　　海涨兵荒后，为官合动情。字人无异术，至论不如清。<br>　　草履随船卖，绫梭隔水鸣。唯持古人意，千里赠君行。
◎卷.94【读友人诗】杜荀鹤<br>　　君诗通大雅，吟觉古风生。外却浮华景，中含教化情。<br>　　名应高日月，道可润公卿。莫以孤寒耻，孤寒达更荣。
◎卷.95【登山寺】杜荀鹤<br>　　山半一山寺，野人秋日登。就中偏爱石，独上最高层。<br>　　有果猿攀树，无斋鸽看僧。儒门自多事，来此复何能。
◎卷.96【辞九江李郎中入关】杜荀鹤<br>　　帝里无相识，何门迹可亲。愿开言重口，荐与分深人。<br>　　卷许新诗出，家怜旧业贫。今从九江去，应免更迷津。
◎卷.97【江南逢李先辈】杜荀鹤<br>　　李杜复李杜，彼时逢此时。干戈侵帝里，流落向天涯。<br>　　岁月消于酒，平生断在诗。怀才不得志，只恐满头丝。
◎卷.98【秋日寄吟友】杜荀鹤<br>　　闲坐细思量，唯吟不可忘。食无三亩地，衣绝一株桑。<br>　　蝉树生寒色，渔潭落晓光。青云旧知己，未许钓沧浪。
◎卷.99【江上与从弟话别】杜荀鹤<br>　　相逢尽说归，早晚遂归期。流水多通处，孤舟少住时。<br>　　干人不得已，非我欲为之。及此终无愧，其如道在兹。
◎卷.100【送友人游南海】杜荀鹤<br>　　南海南边路，君游只为贫。山川多少地，郡邑几何人。<br>　　花鸟名皆别，寒暄气不均。相期早晚见，莫待瘴侵身。
◎卷.101【赠聂尊师】杜荀鹤<br>　　诗道将仙分，求之不可求。非关从小学，应是数生修。<br>　　蟾桂云梯折，鳌山鹤驾游。他年两成事，堪喜是邻州。
◎卷.102【旅感】杜荀鹤<br>　　白发根丛出，镊频愁不开。自怜空老去，谁信苦吟来。<br>　　客路东西阔，家山早晚回。翻思钓鱼处，一雨一层苔。
◎卷.103【寄益阳武灌明府】杜荀鹤<br>　　县称诗人理，无嫌日寂寥。溪山入城郭，户口半渔樵。<br>　　月满弹琴夜，花香漉酒朝。相思不相见，烟水路迢迢。
◎卷.104【湘中秋日呈所知】杜荀鹤<br>　　四海无寸土，一生惟苦吟。虚垂异乡泪，不滴别人心。<br>　　雨色凋湘树，滩声下塞禽。求归归未得，不是掷光阴。
◎卷.105【苦吟】杜荀鹤<br>　　世间何事好，最好莫过诗。一句我自得，四方人已知。<br>　　生应无辍日，死是不吟时。始拟归山去，林泉道在兹。
◎卷.106【闽中别所知】杜荀鹤<br>　　触目生归思，那堪路七千。腊中离此地，马上见明年。<br>　　郡邑溪山巧，寒暄日月偏。自疑双鬓雪，不似到南天。
◎卷.107【塞上伤战士】杜荀鹤<br>　　战士说辛勤，书生不忍闻。三边远天子，一命信将军。<br>　　野火烧人骨，阴风卷阵云。其如禁城里，何以重要勋。
◎卷.108【春日访独孤处士】杜荀鹤<br>　　地僻春来静，深宜长者居。好花都待晚，修竹不妨疏。<br>　　雁入湘江食，人侵晓色锄。似君无学处，头白道如初。
◎卷.109【哭友人】杜荀鹤<br>　　病向名场得，终为善误身。无儿承后嗣，有女托何人。<br>　　葬礼难求备，交情好者贫。惟馀旧文集，一览一沾巾。
◎卷.110【新栽竹】杜荀鹤<br>　　劚破苍苔色，因栽十数茎。窗风从此冷，诗思当时清。<br>　　酒入杯中影，棋添局上声。不同桃与李，潇洒伴书生。
◎卷.111【送吴蜕下第入蜀】杜荀鹤<br>　　下第言之蜀，那愁举别杯。难兄方在幕，上相复怜才。<br>　　鸟径盘春霭，龙湫发夜雷。临邛无久恋，高桂待君回。
◎卷.112【乱后归山】杜荀鹤<br>　　乱世归山谷，征鼙喜不闻。诗书犹满架，弟侄未为军。<br>　　山犬眠红叶，樵童唱白云。此心非此志，终拟致明君。
◎卷.113【题著禅师】杜荀鹤<br>　　大道本无幻，常情自有魔。人皆迷著此，师独悟如何。<br>　　为岳开窗阔，因虫长草多。说空空说得，空得到维摩。
◎卷.114【春日闲居即事】杜荀鹤<br>　　未得青云志，春同秋日情。花开如叶落，莺语似蝉鸣。<br>　　道合和贫守，诗堪与命争。饥寒是吾事，断定不归耕。
◎卷.115【秋宿栖贤寺怀友人】杜荀鹤<br>　　一宿三秋寺，闲忙与晓分。细泉山半落，孤客夜深闻。<br>　　鹤去巢盛月，龙潜穴拥云。苦吟方见景，多恨不同君。
◎卷.116【乱后再逢汪处士】杜荀鹤<br>　　如君真道者，乱世有闲情。每别不知处，见来长后生。<br>　　药非因病服，酒不为愁倾。笑我于身苦，吟髭白数茎。
◎卷.117【山中喜与故交宿话】杜荀鹤<br>　　远地能相访，何惭事力微。山中深夜坐，海内故交稀。<br>　　村酒沽来浊，溪鱼钓得肥。贫家只如此，未可便言归。
◎卷.118【观棋】杜荀鹤<br>　　对面不相见，用心同用兵。算人常欲杀，顾己自贪生。<br>　　得势侵吞远，乘危打劫赢。有时逢敌手，当局到深更。
◎卷.119【送人宰德清】杜荀鹤<br>　　乱世人多事，耕桑或失时。不闻宽赋敛，因此转流离。<br>　　天意未如是，君心无自欺。能依四十字，可立德清碑。
◎卷.120【寄窦处士】杜荀鹤<br>　　漳水醉中别，今来犹未醒。半生因酒废，大国几时宁。<br>　　海畔将军柳，天边处士星。游人不可见，春入乱山青。
◎卷.121【题历山舜词（山有庙，呼为帝二子，多变妖异为时所敬）】杜荀鹤<br>　　昔舜曾耕地，遗风日寂寥。世人那肯祭，大圣不兴妖。<br>　　殿宇秋霖坏，杉松野火烧。时讹竞淫祀，丝竹醉山魈。
◎卷.122【赠李蒙叟】杜荀鹤<br>　　在我成何事，逢君更劝吟。纵饶不得力，犹胜别劳心。<br>　　凡事有兴废，诗名无古今。百年能几日，忍不惜光阴。
◎卷.123【维扬冬末寄幕中二从事】杜荀鹤<br>　　闻道长溪尉，相留一馆闲。□□□□□，尚隔几重山。<br>　　为旅春风外，怀人夜雨间。年来疏览镜，怕见减朱颜。
◎卷.124【和吴太守罢郡山村偶题二首】杜荀鹤<br>　　罢郡饶山兴，村家不惜过。官情随日薄，诗思入秋多。<br>　　野兽眠低草，池禽浴动荷。眼前馀政在，不似有干戈。<br>　　快活田翁辈，常言化育时。纵饶稽岁月，犹说向孙儿。<br>　　茅屋梁和节，茶盘果带枝。相传终不忘，何必立生祠。
◎卷.125【乱后送友人归湘中】杜荀鹤<br>　　家枕三湘岸，门前即钓矶。渔竿壮岁别，鹤发乱时归。<br>　　岳暖无猿叫，江春有燕飞。平生书剑在，莫便学忘机。
◎卷.126【送紫阳僧归庐岳旧寺】杜荀鹤<br>　　紫衣明主赠，归寺感先师。受业恩难报，开堂影不知。<br>　　松风欹枕夜，山雪下楼时。此际无人会，微吟复敛眉。
◎卷.127【和刘评事送海禅和归山】杜荀鹤<br>　　衲外元无象，言寻那路寻。问禅将底说，传印得何心。<br>　　未了群山浅，难休一室深。伏魔宁是兽，巢顶亦非禽。<br>　　观色风驱雾，听声雪洒林。凡归是归处，不必指高岑。
◎卷.128【御沟柳】杜荀鹤<br>　　律到御沟春，沟边柳色新。细笼穿禁水，轻拂入朝人。<br>　　日近韶光早，天低圣泽匀。谷莺栖未稳，宫女画难真。<br>　　楚国空摇浪，隋堤暗惹尘。如何帝城里，先得覆龙津。<br>第六百九十二卷
◎卷.1【冬末同友人泛潇湘】杜荀鹤<br>　　残腊泛舟何处好，最多吟兴是潇湘。就船买得鱼偏美，<br>　　踏雪沽来酒倍香。猿到夜深啼岳麓，雁知春近别衡阳。<br>　　与君剩采江山景，裁取新诗入帝乡。
◎卷.2【赠李镡（镡自维扬遇乱，东入山中）】杜荀鹤<br>　　君行君文天合知，见君如此我兴悲。只残三口兵戈后，<br>　　才到孤村雨雪时。著卧衣裳难办洗，旋求粮食莫供炊。<br>　　地炉不暖柴枝湿，犹把蒙求授小儿。
◎卷.3【旅中卧病】杜荀鹤<br>　　秋来谁料病相萦，枕上心犹算去程。风射破窗灯易灭，<br>　　月穿疏屋梦难成。故园何啻三千里，新雁才闻一两声。<br>　　我自与人无旧分，非干人与我无情。
◎卷.4【旅泊遇郡中叛乱示同志】杜荀鹤<br>　　握手相看谁敢言，军家刀剑在腰边。遍搜宝货无藏处，<br>　　乱杀平人不怕天。古寺拆为修寨木，荒坟开作甃城砖。<br>　　郡侯逐出浑闲事，正是銮舆幸蜀年。
◎卷.5【赠秋浦张明府】杜荀鹤<br>　　君为秋浦三年宰，万虑关心两鬓知。人事旋生当路县，<br>　　吏才难展用兵时。农夫背上题军号，贾客船头插战旗。<br>　　他日亲知问官况，但教吟取杜家诗。
◎卷.6【雪】杜荀鹤<br>　　风搅长空寒骨生，光于晓色报窗明。江湖不见飞禽影，<br>　　岩谷时闻折竹声。巢穴几多相似处，路岐兼得一般平。<br>　　拥袍公子休言冷，中有樵夫跣足行。
◎卷.7【题庐岳刘处士草堂】杜荀鹤<br>　　仙境闲寻采药翁，草堂留话一宵同。若看山下云深处，<br>　　直是人间路不通。泉领藕花来洞口，月将松影过溪东。<br>　　求名心在闲难遂，明日马蹄尘土中。
◎卷.8【山中寄诗友】杜荀鹤<br>　　山深长恨少同人，览景无时不忆君。庭果自从霜后熟，<br>　　野猿频向屋边闻。琴临秋水弹明月，酒就东山酌白云。<br>　　仙桂算攀攀合得，平生心力尽于文。
◎卷.9【秋宿临江驿】杜荀鹤<br>　　南来北去二三年，年去年来两鬓斑。举世尽从愁里老，<br>　　谁人肯向死前闲。渔舟火影寒归浦，驿路铃声夜过山。<br>　　身事未成归未得，听猿鞭马入长关。
◎卷.10【题瓦棺寺真上人院矮桧】杜荀鹤<br>　　天生仙桧是长材，栽桧希逢此最低。一自旧山来砌畔，<br>　　几番凡木与云齐。迥无斜影教僧踏，免有闲枝引鹤栖。<br>　　今日偶题题似着，不知题后更谁题。
◎卷.11【江下初秋寓泊】杜荀鹤<br>　　濛濛烟雨蔽江村，江馆愁人好断魂。自别家来生白发，<br>　　为侵星起谒朱门。也知柳欲开春眼，争奈萍无入土根。<br>　　兄弟无书雁归北，一声声觉苦于猿。
◎卷.12【投从叔补阙】杜荀鹤<br>　　吾宗不谒谒诗宗，常仰门风继国风。空有篇章传海内，<br>　　更无亲族在朝中。其来虽愧源流浅，所得须怜雅颂同。<br>　　三十年吟到今日，不妨私荐亦成公。
◎卷.13【赠张员外儿】杜荀鹤<br>　　张公一子才三岁，闻客吟声便出来。唤物舌头犹未稳，<br>　　诵诗心孔迥然开。天生便是成家庆，年长终为间世才。<br>　　月里桂枝知有分，不劳诸丈作梯媒。
◎卷.14【重阳日有作】杜荀鹤<br>　　一为重阳上古台，乱时谁见菊花开。偷撏白发真堪笑，<br>　　牢锁黄金实可哀。是个少年皆老去，争知荒冢不荣来。<br>　　大家拍手高声唱，日未沈山且莫回。
◎卷.15【入关寄九华友人】杜荀鹤<br>　　坐床难稳露蝉新，便作东西马上身。醲酒却输耽睡客，<br>　　好山翻对不吟人。无多志气禁离别，强半年光属苦辛。<br>　　箧里篇章头上雪，未知谁恋杏园春。
◎卷.16【送李镡游新安】杜荀鹤<br>　　邯郸李镡才峥嵘，酒狂诗逸难干名。气直不与儿辈洽，<br>　　醉来拟共天公争。孤店夜烧枯叶坐，乱时秋踏早霜行。<br>　　一间茅屋住不稳，刚出为人平不平。
◎卷.17【冬末自长沙游桂岭留献所知】杜荀鹤<br>　　家隔重湖归未期，更堪南去别深知。前程笑到山多处，<br>　　上马愁逢岁尽时。四海内无容足地，一生中有苦心诗。<br>　　朱门只见朱门事，独把孤寒问阿谁。
◎卷.18【送福昌周繇少府归宁兼谋隐】杜荀鹤<br>　　少见古人无远虑，如君真得古人情。登科作尉官虽小，<br>　　避世安亲禄已荣。一路水云生隐思，几山猿鸟认吟声。<br>　　知君未作终焉计，要著文章待太平。
◎卷.19【贺顾云侍御府主与子弟奏官（敕下时，年七岁）】杜荀鹤<br>　　青桂朱袍不贺兄，贺兄荣是见儿荣。孝经始向堂前彻，<br>　　官诰当从幕下迎。戏把蓝袍包果子，娇将竹笏恼先生。<br>　　自惭乱世无知己，弟侄鞭牛傍陇耕。
◎卷.20【舟行即事】杜荀鹤<br>　　年少髭须雪欲侵，别家三日几般心。朝随贾客忧风色，<br>　　夜逐渔翁宿苇林。秋水鹭飞红蓼晚，暮山猿叫白云深。<br>　　重阳酒熟茱萸紫，却向江头倚棹吟。
◎卷.21【乱后山居】杜荀鹤<br>　　从乱移家拟傍山，今来方办买山钱。九州有路休为客，<br>　　百岁无愁即是仙。野叟并田锄暮雨，溪禽同石立寒烟。<br>　　他人似我还应少，如此安贫亦荷天。
◎卷.22【山居寄同志】杜荀鹤<br>　　茅斋深僻绝轮蹄，门径缘莎细接溪。垂钓石台依竹垒，<br>　　待宾茶灶就岩泥。风生谷口猿相叫，月照松头鹤并栖。<br>　　不是无端过时日，拟从窗下蹑云梯。
◎卷.23【将入关安陆遇兵寇】杜荀鹤<br>　　家贫无计早离家，离得家来蹇滞多。已是数程行雨雪，<br>　　更堪中路阻兵戈。几州户口看成血，一旦天心却许和。<br>　　四面烟尘少无处，不知吾土自如何。
◎卷.24【夏日登友人书斋林亭】杜荀鹤<br>　　暑天长似秋天冷，带郭林亭画不如。蝉噪槛前遮日竹，<br>　　鹭窥池面弄萍鱼。抛山野客横琴醉，种药家僮踏雪锄。<br>　　众惜君才堪上第，莫因居此与名疏。
◎卷.25【寄临海姚中丞】杜荀鹤<br>　　夏辞旌旆已秋深，永夕思量泪满襟。风月易斑搜句鬓，<br>　　星霜难改感恩心。寻花洞里连春醉，望海楼中彻晓吟。<br>　　虽有梦魂知处所，去来多被角声侵。
◎卷.26【秋日闲居寄先达】杜荀鹤<br>　　到头身事欲何为，窗下工夫鬓上知。乍可百年无称意，<br>　　难教一日不吟诗。风驱早雁冲湖色，雨挫残蝉点柳枝。<br>　　自古书生也如此，独堪惆怅是明时。
◎卷.27【题觉禅和】杜荀鹤<br>　　少见修行得似师，茅堂佛像亦随时。禅衣衲后云藏线，<br>　　夏腊高来雪印眉。耕地诫侵连冢土。伐薪教护带巢枝。<br>　　有时问着经中事，却道山僧总不知。
◎卷.28【感秋】杜荀鹤<br>　　年年名路谩辛勤，襟袖空多马上尘。画戟门前难作客，<br>　　钓鱼船上易安身。冷烟粘柳蝉声老，寒渚澄星雁叫新。<br>　　自是侬家无住处，不关天地窄于人。
◎卷.29【题德玄上人院】杜荀鹤<br>　　刳得心来忙处闲，闲中方寸阔于天。浮生自是无空性，<br>　　长寿何曾有百年。罢定磬敲松罅月，解眠茶煮石根泉。<br>　　我虽未似师披衲，此理同师悟了然。
◎卷.30【春日山居寄友人】杜荀鹤<br>　　野吟何处最相宜，春景暄和好入诗。高下麦苗新雨后，<br>　　浅深山色晚晴时。半岩云脚风牵断，平野花枝鸟踏垂。<br>　　倒载干戈是何日，近来麋鹿欲相随。
◎卷.31【怀庐岳旧隐】杜荀鹤<br>　　一别三年长在梦，梦中时蹑石棱层。泉声入夜方堪听，<br>　　山色逢秋始好登。岩鹿惯随锄药叟，溪鸥不怕洗苔僧。<br>　　人间有许多般事，求要身闲直未能。
◎卷.32【投长沙裴侍郎】杜荀鹤<br>　　此身虽贱道长存，非谒朱门谒孔门。只望至公将卷读，<br>　　不求朝士致书论。垂纶雨结渔乡思，吹木风传雁夜魂。<br>　　男子受恩须有地，平生不受等闲恩。
◎卷.33【和友人见题山居】杜荀鹤<br>　　避时多喜葺居成，七字君题万象清。开户晓云连地白，<br>　　访人秋月满山明。庭前树瘦霜来影，洞口泉喷雨后声。<br>　　有景供吟且如此，算来何必躁于名。
◎卷.34【献长沙王侍郎】杜荀鹤<br>　　文星渐见射台星，皆仰为霖沃众情。天泽逼来逢圣主，<br>　　辞林盛去得书生。云妆岳色供吟景，月浩湘流递政声。<br>　　美化事多难讽诵，未如耕钓口分明。
◎卷.35【春日登楼遇雨】杜荀鹤<br>　　忽地晴天作雨天，全无暑气似秋间。看看水没来时路，<br>　　渐渐云藏望处山。风趁鹭鸶双出苇，浪催渔父尽归湾。<br>　　一心准拟闲登眺，却被诗情使不闲。
◎卷.36【春日行次钱塘却寄台州姚中丞】杜荀鹤<br>　　岂为无心求上第，难安帝里为家贫。江南江北闲为客，<br>　　潮去潮来老却人。两岸雨收莺语柳，一楼风满角吹春。<br>　　花前不独垂乡泪，曾是朱门寄食身。
◎卷.37【投江上崔尚书】杜荀鹤<br>　　此生何路出尘埃，犹把中才谒上才。闭户十年专笔砚，<br>　　仰天无处认梯媒。马前霜叶催归去，枕上边鸿唤觉来。<br>　　若许登门换鬐鬣，必应辛苦事风雷。
◎卷.38【书事投所知】杜荀鹤<br>　　古陌寒风来去吹，马蹄尘旋上麻衣。虽然干禄无休意，<br>　　争奈趋时不见机。诗思趁云从岳涌，乡心随雁绕湖飞。<br>　　肯将骨肉轻离别，未遇人知未得归。
◎卷.39【秋日湖外书事】杜荀鹤<br>　　十五年来笔砚功，只今犹在苦贫中。三秋客路湖光外，<br>　　万里乡关楚邑东。鸟径杖藜山翳雨，猿林欹枕树摇风。<br>　　朱门处处若相似，此命到头通不通。
◎卷.40【题宗上人旧院】杜荀鹤<br>　　此院重来事事乖，半欹茅屋草侵阶。啄生鸦忆啼松枿。<br>　　接果猿思啸石崖。壁上尘粘蒲叶扇，床前苔烂笋皮鞋。<br>　　分明记得谈空日，不向秋风更怆怀。
◎卷.41【乱后出山逢高员外】杜荀鹤<br>　　自从乱后别京关，一入烟萝十五年。重出故山生白发，<br>　　却装新卷谒清贤。窗回旅梦城头角，柳结乡愁雨后蝉。<br>　　名姓暗投心暗祝，永期收拾向门前。
◎卷.42【赠友人罢举赴交趾辟命】杜荀鹤<br>　　罢却名场拟入秦，南行无罪似流人。纵经商岭非驰驿，<br>　　须过长沙吊逐臣。舶载海奴镮硾耳，象驼蛮女彩缠身。<br>　　如何待取丹霄桂，别赴嘉招作上宾。
◎卷.43【山中寡妇（一作时世行）】杜荀鹤<br>　　夫因兵死守蓬茅，麻苎衣衫鬓发焦。桑柘废来犹纳税，<br>　　田园荒后尚征苗。时挑野菜和根煮，旋斫生柴带叶烧。<br>　　任是深山更深处，也应无计避征徭。
◎卷.44【访蔡融因题】杜荀鹤<br>　　杖藜时复过荒郊，来到君家不忍抛。每见苦心修好事，<br>　　未尝开口怨平交。一溪寒色渔收网，半树斜阳鸟傍巢。<br>　　必若天工主人事，肯交吾子委衡茅。
◎卷.45【闲居书事】杜荀鹤<br>　　竹门茅屋带村居，数亩生涯自有馀。鬓白只应秋炼句，<br>　　眼昏多为夜抄书。雁惊风浦渔灯动，猿叫霜林橡实疏。<br>　　待得功成即西去，时清不问命何如。
◎卷.46【友人赠舍弟依韵戏和】杜荀鹤<br>　　吾家此弟有何知，多愧君开道业基。不觉裹头成大汉，<br>　　昨来竹马作童儿。还缘世遇兵戈闹，只恐身修礼乐迟。<br>　　及见和诗诗自好，eh公不到更何时。
◎卷.47【乱后逢村叟（一作时世行）】杜荀鹤<br>　　经乱衰翁居破村，村中何事不伤魂。因供寨木无桑柘，<br>　　为著乡兵绝子孙。还似平宁征赋税，未尝州县略安存。<br>　　至于鸡犬皆星散，日落前山独倚门。
◎卷.48【赠元上人】杜荀鹤<br>　　多少僧中僧行高，偈成流落遍僧抄。经窗月静滩声到，<br>　　石径人稀藓色交。垂露竹粘蝉落壳，窣云松载鹤栖巢。<br>　　煮茶童子闲胜我，犹得依时把磬敲。
◎卷.49【下第东归道中作】杜荀鹤<br>　　一回落第一宁亲，多是途中过却春。心火不销双鬓雪，<br>　　眼泉难濯满衣尘。苦吟风月唯添病，遍识公卿未免贫。<br>　　马壮金多有官者，荣归却笑读书人。
◎卷.50【夏日留题张山人林亭】杜荀鹤<br>　　此中偏称夏中游，时有风来暑气收。涧底松摇千尺雨，<br>　　庭中竹撼一窗秋。求猿句寄山深寺，乞鹤书传海畔洲。<br>　　闲与先生话身事，浮名薄宦总悠悠。
◎卷.51【伤病马】杜荀鹤<br>　　此马堪怜力壮时，细匀行步恐尘知。骑来未省将鞭触，<br>　　病后长教觅药医。顾主强抬和泪眼，就人轻刷带疮皮。<br>　　只今筋骨浑全在，春暖莎青放未迟。
◎卷.52【馆舍秋夕】杜荀鹤<br>　　寒雨萧萧灯焰青，灯前孤客难为情。兵戈闹日别乡国，<br>　　鸿雁过时思弟兄。冷极睡无离枕梦，苦多吟有彻云声。<br>　　出门便作还家计，直至如今计未成。
◎卷.53【送僧赴黄山沐汤泉兼参禅宗长老】杜荀鹤<br>　　闻有汤泉独去寻，一瓶一钵一无金。不愁乱世兵相害，<br>　　却喜寒山路入深。野老祷神鸦噪庙，猎人冲雪鹿惊林。<br>　　患身是幻逢禅主，水洗皮肤语洗心。
◎卷.54【哭山友】杜荀鹤<br>　　十载同栖庐岳云，寒烧枯叶夜论文。在生未识公卿面，<br>　　至死不离麋鹿群。从见蓬蒿丛坏屋，长忧雨雪透荒坟。<br>　　把君诗句高声读，想得天高也合闻。
◎卷.55【献池州牧】杜荀鹤<br>　　池阳今日似渔阳，大变凶年作小康。江路静来通客货，<br>　　郡城安后绝戎装。分开野色收新麦，惊断莺声摘嫩桑。<br>　　纵有逋民归未得，远闻仁政旋还乡。
◎卷.56【送韦书记归京（座主侍郎同举）】杜荀鹤<br>　　韦杜相逢眼自明，事连恩地倍牵情。闻归帝里愁攀送，<br>　　知到师门话姓名。朝客半修前辈礼，古人多重晚年荣。<br>　　从来有泪非无泪，未似今朝泪满缨。
◎卷.57【献郑给事】杜荀鹤<br>　　化行邦域二年春，樵唱渔歌日日新。未降诏书酬善政，<br>　　不知天泽答何人。秋登岳寺云随步，夜宴江楼月满身。<br>　　他日朱门恐难扫，沙堤新筑必无尘。
◎卷.58【赠休禅和】杜荀鹤<br>　　为僧难得不为僧，僧戒僧仪未是能。弟子自知心了了，<br>　　吾师应为醉腾腾。多生觉悟非关衲，一点分明不在灯。<br>　　只道诗人无佛性，长将二雅入三乘。
◎卷.59【送李先辈从知塞上】杜荀鹤<br>　　去草军书出帝乡，便从城外学戎装。好随汉将收胡土，<br>　　莫遣胡兵近汉疆。洒碛雪粘旗力重，冻河风揭角声长。<br>　　此行也是男儿事，莫向征人恃桂香。
◎卷.60【和友人送弟】杜荀鹤<br>　　君说无家只弟兄，此中言别若为情。干戈闹日分头去，<br>　　山水寒时信路行。月下断猿空有影，雪中孤雁却无声。<br>　　我今骨肉虽饥冻，幸喜团圆过乱兵。
◎卷.61【酬张员外见寄】杜荀鹤<br>　　分应天与吟诗老，如此兵戈不废诗。生在世间人不识，<br>　　死于泉下鬼应知。啼花蜀鸟春同苦，叫雪巴猿昼共饥。<br>　　今日逢君惜分手，一枝何校一年迟。
◎卷.62【献新安于尚书】杜荀鹤<br>　　九土雄师竟若何，未如良牧与天和。月留清俸资家少，<br>　　岁计阴功及物多。四野绿云笼稼穑，千山明月静干戈。<br>　　行人耳满新安事，尽是无愁父老歌。
◎卷.63【乱后书事寄同志】杜荀鹤<br>　　九土如今尽用兵，短戈长戟困书生。思量在世头堪白，<br>　　画度归山计未成。皇泽正沾新将士，侯门不是旧公卿。<br>　　到头诗卷须藏却，各向渔樵混姓名。
◎卷.64【中山临上人院观牡丹寄诸从事】杜荀鹤<br>　　闲来吟绕牡丹丛，花艳人生事略同。半雨半风三月内，<br>　　多愁多病百年中。开当韶景何妨好，落向僧家即是空。<br>　　一境别无唯此有，忍教醒坐对支公。
◎卷.65【投宣谕张侍郎乱后遇毗陵】杜荀鹤<br>　　此生今日似前生，重著麻衣特地行。经乱后囊新卷轴，<br>　　出山来见旧公卿。雨笼蛩壁吟灯影，风触蝉枝噪浪声。<br>　　闻道中兴重人物，不妨西去马蹄轻。
◎卷.66【下第投所知】杜荀鹤<br>　　落第愁生晓鼓初，地寒才薄欲何如。不辞更写公卿卷，<br>　　却是难修骨肉书。御苑早莺啼暖树，钓乡春水浸贫居。<br>　　拟离门馆东归去，又恐重来事转疏。
◎卷.67【哭方干】杜荀鹤<br>　　何言寸禄不沾身，身没诗名万古存。况有数篇关教化，<br>　　得无馀庆及儿孙。渔樵共垒坟三尺，猿鹤同栖月一村。<br>　　天下未宁吾道丧，更谁将酒酹吟魂。
◎卷.68【秋日泊浦江】杜荀鹤<br>　　一帆程歇九秋时，漠漠芦花拂浪飞。寒浦更无船并宿，<br>　　暮山时见鸟双归。照云烽火惊离抱，剪叶风霜逼暑衣。<br>　　江月渐明汀露湿，静驱吟魄入玄微。
◎卷.69【白发吟】杜荀鹤<br>　　一茎两茎初似丝，不妨惊度少年时。几人乱世得及此，<br>　　今我满头何足悲。九转灵丹那胜酒，五音清乐未如诗。<br>　　家山苍翠万馀尺，藜杖楮冠输老儿。
◎卷.70【下第寄池州郑员外】杜荀鹤<br>　　省出蓬蒿修谒初，蒙知曾不见生疏。侯门数处将书荐，<br>　　帝里经年借宅居。未必有诗堪讽诵，只怜无援过吹嘘。<br>　　如今足得成持取，莫使江湖却钓鱼。
◎卷.71【塞上】杜荀鹤<br>　　旌旗鬣鬣汉将军，闲出巡边帝命新。沙塞旋收饶帐幕，<br>　　犬戎时杀少烟尘。冰河夜渡偷来马，雪岭朝飞猎去人。<br>　　独作书生疑不稳，软弓轻剑也随身。
◎卷.72【赠题兜率寺闲上人院】杜荀鹤<br>　　人间寺应诸天号，真行僧禅此寺中。百岁有涯头上雪，<br>　　万般无染耳边风。挂帆波浪惊心白，上马尘埃翳眼红。<br>　　毕竟浮生谩劳役，算来何事不成空。
◎卷.73【别四明钟尚书】杜荀鹤<br>　　九华天际碧嵯峨，无奈春来入梦何。难与英雄论教化，<br>　　却思猿鸟共烟萝。风前柳态闲时少，雨后花容淡处多。<br>　　都大人生有离别，且将诗句代离歌。
◎卷.74【题护国大师塔】杜荀鹤<br>　　莫认双林是佛林，禅栖无地亦无金。塔前尽礼灰来相，<br>　　衲下谁宗印了心。笠象胤明双不见，线源分派寸难寻。<br>　　吾师觉路余知处，大藏经门一夜吟。
◎卷.75【春日山中对雪有作】杜荀鹤<br>　　竹树无声或有声，霏霏漠漠散还凝。岭梅谢后重妆蕊，<br>　　岩水铺来却结冰。牢系鹿儿防猎客，满添茶鼎候吟僧。<br>　　好将膏雨同功力，松径莓苔又一层。
◎卷.76【山中对雪有作】杜荀鹤<br>　　一浑乾坤万象收，唯应不壅大江流。虎狼遇猎难藏迹，<br>　　松柏因风易举头。玉帐英雄携妓赏，山村鸟雀共民愁。<br>　　岂堪久蔽苍苍色，须放三光照九州。
◎卷.77【戏题王处士书斋】杜荀鹤<br>　　先生高兴似樵渔，水鸟山猿一处居。石径可行苔色厚，<br>　　钓竿时斫竹丛疏。欺春只爱和醅酒，讳老犹看夹注书。<br>　　莫道无金空有寿，有金无寿欲何如。
◎卷.78【早发】杜荀鹤<br>　　东窗未明尘梦苏，呼童结束登征途。落叶铺霜马蹄滑，<br>　　寒猿啸月人心孤。时逆帽檐风刮顶，旋呵鞭手冻粘须。<br>　　青云快活一未见，争得安闲钓五湖。
◎卷.79【题仇处士郊居（处士弃官卜居）】杜荀鹤<br>　　江南景簇此林亭，手板蓝裾自可轻。洞里客来无俗话，<br>　　郭中人到有公情。闲敲岩果呼猿接，时钓溪鱼引鹤争。<br>　　笑我有诗三百首，马蹄红日急于名。
◎卷.80【依韵次同年张曙先辈见寄之什】杜荀鹤<br>　　天上诗名天下传，引来齐列玉皇前。大仙录后头无雪，<br>　　至药成来灶绝烟。笑蹑紫云金作阙，梦抛尘世铁为船。<br>　　九华山叟惊凡骨，同到蓬莱岂偶然。
◎卷.81【乱后逢李昭象叙别】杜荀鹤<br>　　李生李生何所之，家山窣云胡不归。兵戈到处弄性命，<br>　　礼乐向人生是非。却与野猿同橡坞，还将溪鸟共渔矶。<br>　　也知不是男儿事，争奈时情贱布衣。
◎卷.82【晚春寄同年张曙先辈】杜荀鹤<br>　　莫将时态破天真，只合高歌醉过春。易落好花三个月，<br>　　难留浮世百年身。无金润屋浑闲事，有酒扶头是了人。<br>　　恩地未酬闲未得，一回醒话一沾巾。
◎卷.83【长安春感】杜荀鹤<br>　　出京无计住京难，深入东风转索然。满眼有花寒食下，<br>　　一家无信楚江边。此时晴景愁于雨，是处莺声苦却蝉。<br>　　公道算来终达去，更从今日望明年。
◎卷.84【登灵山水阁贻钓者】杜荀鹤<br>　　江上见僧谁是了，修斋补衲日劳身。未胜渔父闲垂钓，<br>　　独背斜阳不采人。纵有风波犹得睡，总无蓑笠始为贫。<br>　　瓦瓶盛酒瓷瓯酌，荻浦芦湾是要津。
◎卷.85【赠溧水崔少府】杜荀鹤<br>　　庭户萧条燕雀喧，日高窗下枕书眠。只闻留客教沽酒，<br>　　未省逢人说料钱。洞口礼星披鹤氅，溪头吟月上渔船。<br>　　九华山叟心相许，不计官卑赠一篇。
◎卷.86【读张仆射诗（曾应举，不及第，投笔领郡）】杜荀鹤<br>　　秋吟一轴见心胸，万象搜罗咏欲空。才大却嫌天上桂，<br>　　世危翻立阵前功。廉颇解武文无说，谢脁能文武不通。<br>　　双美总输张太守，二南章句六钧弓。
◎卷.87【题所居村舍】杜荀鹤<br>　　家随兵尽屋空存，税额宁容减一分。衣食旋营犹可过，<br>　　赋输长急不堪闻。蚕无夏织桑充寨，田废春耕犊劳军。<br>　　如此数州谁会得，杀民将尽更邀勋。
◎卷.88【献钱塘县罗著作判官】杜荀鹤<br>　　还乡夫子遇贤侯，抚字情知不自由。莫把一名专懊恼，<br>　　放教双眼绝冤仇。猩袍懒著辞公宴，鹤氅闲披访道流。<br>　　犹有九华知己在，羡君高卧早回头。
◎卷.89【遣怀】杜荀鹤<br>　　驱驰岐路共营营，只为人间利与名。红杏园中终拟醉，<br>　　白云山下懒归耕。题桥每念相如志，佩印当期季子荣。<br>　　谩道强亲堪倚赖，到头须是有前程。
◎卷.90【长安道中有作】杜荀鹤<br>　　回头不忍看羸僮，一路行人我最穷。马迹蹇于槐影里，<br>　　钓船抛在月明中。帽檐晓滴淋蝉露，衫袖时飘卷雁风。<br>　　子细寻思底模样，腾腾又过玉关东。
◎卷.91【题开元寺门阁】杜荀鹤<br>　　一登高阁眺清秋，满目风光尽胜游。何处画桡寻绿水，<br>　　几家鸣笛咽红楼。云山已老应长在，岁月如波只暗流。<br>　　唯有禅居离尘俗，了无荣辱挂心头。
◎卷.92【出关投孙侍御】杜荀鹤<br>　　东归还著旧麻衣，争免花前有泪垂。每岁春光九十日，<br>　　一生年少几多时。青云寸禄心耕早，明月仙枝分种迟。<br>　　不为感恩酬未得，五湖闲作钓鱼师。
◎卷.93【送项山人归天台】杜荀鹤<br>　　因话天台归思生，布囊藤杖笑离城。不教日月拘身事，<br>　　自与烟萝结野情。龙镇古潭云色黑，露淋秋桧鹤声清。<br>　　此中是处堪终隐，何要世人知姓名。
◎卷.94【题衡阳隐士山居】杜荀鹤<br>　　闲居不问世如何，云起山门日已斜。放鹤去寻三岛客，<br>　　任人来看四时花。松醪腊酝安神酒，布水宵煎觅句茶。<br>　　毕竟金多也头白，算来争得似君家。
◎卷.95【题江寺禅和】杜荀鹤<br>　　江寺禅僧似悟禅，坏衣芒履住茅轩。懒求施主修真像，<br>　　翻说经文是妄言。出浦钓船惊宿雁，伐岩樵斧迸寒猿。<br>　　行人莫问师宗旨，眼不浮华耳不喧。
◎卷.96【题弟侄书堂】杜荀鹤<br>　　何事居穷道不穷，乱时还与静时同。家山虽在干戈地，<br>　　弟侄常修礼乐风。窗竹影摇书案上，野泉声入砚池中。<br>　　少年辛苦终身事，莫向光阴惰寸功。
◎卷.97【和友人寄长林孟明府】杜荀鹤<br>　　为政为人渐见心，长才聊屈宰长林。莫嫌月入无多俸，<br>　　须喜秋来不废吟。寒雨旋疏丛菊艳，晚风时动小松阴。<br>　　讼庭闲寂公书少，留客看山索酒斟。
◎卷.98【戏赠渔家】杜荀鹤<br>　　见君生计羡君闲，求食求衣有底难。养一箔蚕供钓线，<br>　　种千茎竹作渔竿。葫芦杓酌春浓酒，舴艋舟流夜涨滩。<br>　　却笑侬家最辛苦，听蝉鞭马入长安。
◎卷.99【登城有作】杜荀鹤<br>　　上得孤城向晚春，眼前何事不伤神。遍看原上累累冢，<br>　　曾是城中汲汲人。尽谓黄金堪润屋，谁思荒骨旋成尘。<br>　　一名一宦平生事，不放愁侵易过身。
◎卷.100【秋日山中寄池州李常侍】杜荀鹤<br>　　近来参谒陡生疏，因向云山僻处居。出为羁孤营粝食，<br>　　归同弟侄读生书。风凋古木秋阴薄，月满寒山夜景虚。<br>　　但得中兴知己在，算应身未老樵渔。
◎卷.101【辞杨侍郎】杜荀鹤<br>　　春在门阑秋未离，不因人荐只因诗。半年宾馆成前事，<br>　　一日侯门失旧知。霜岛树凋猿叫夜，湖田谷熟雁来时。<br>　　西风万里东归去，更把愁心说向谁。
◎卷.102【题汪氏茅亭】杜荀鹤<br>　　茅亭客到多称奇，茅亭之上难题诗。出尘景物不可状，<br>　　小手篇章徒尔为。牛畔稻苗新雨后，鹤边松韵晚风时。<br>　　君今酷爱人间事，争得安闲老在兹。
◎卷.103【喜从弟雪中远至有作】杜荀鹤<br>　　深山大雪懒开门，门径行踪自尔新。无酒御寒虽寡况，<br>　　有书供读且资身。便均情爱同诸弟，莫更生疏似外人。<br>　　昼短夜长须强学，学成贫亦胜他贫。
◎卷.104【送僧归国清寺】杜荀鹤<br>　　吟送越僧归海涯，僧行浑不觉程赊。路沿山脚潮痕出，<br>　　睡倚松根日色斜。撼锡度冈猿抱树，挈瓶盛浪鹭翘沙。<br>　　到参禅后知无事，看引秋泉灌藕花。
◎卷.105【题汪明府山居】杜荀鹤<br>　　不似当官只似闲，野情终日不离山。方知薄宦难拘束，<br>　　多与高人作往还。牛笛漫吹烟雨里，稻苗平入水云间。<br>　　羡君公退归欹枕，免向他门厚客颜。
◎卷.106【下第东归将及故园有作】杜荀鹤<br>　　平生操立有天知，何事谋身与志违。上国献诗还不遇，<br>　　故园经乱又空归。山城欲暮人烟敛，江月初寒钓艇归。<br>　　且把风寒作闲事，懒能和泪拜庭闱。
◎卷.107【宿东林寺题愿公院】杜荀鹤<br>　　古寺沈沈僧未眠，支颐将客说闲缘。一溪月色非尘世，<br>　　满洞松声似雨天。檐底水涵抄律烛，窗间风引煮茶烟。<br>　　无由住得吟相伴，心系青云十五年。
◎卷.108【山居自遣】杜荀鹤<br>　　茅屋周回松竹阴，山翁时挈酒相寻。无人开口不言利，<br>　　只我白头空爱吟。月在钓潭秋睡重，云横樵径野情深。<br>　　此中一日过一日，有底闲愁得到心。
◎卷.109【赠友人罢举赴辟命】杜荀鹤<br>　　连天一水浸吴东，十幅帆飞二月风。好景采抛诗句里，<br>　　别愁驱入酒杯中。渔依岸柳眠圆影，鸟傍岩花戏暖红。<br>　　不是桂枝终不得，自缘年少好从戎。
◎卷.110【乱后旅中遇友人】杜荀鹤<br>　　念子为儒道未亨，依依心向十年兄。莫依乱世轻依托，<br>　　须学前贤隐姓名。大国未知何日静，旧山犹可入云耕。<br>　　不如自此同归去，帆挂秋风一信程。
◎卷.111【赠休粮僧】杜荀鹤<br>　　自言因病学休粮，本意非求不死方。徒有至人传道术，<br>　　更无斋客到禅房。雨中林鸟归巢晚，霜后岩猿拾橡忙。<br>　　争似吾师无一事，稳披云衲坐藤床。
◎卷.112【维扬春日再遇孙侍御】杜荀鹤<br>　　本为荣家不为身，读书谁料转家贫。三年行却千山路，<br>　　两地思归一主人。络岸柳丝悬细雨，绣田花朵弄残春。<br>　　多情御史应嗟见，未上青云白发新。
◎卷.113【乱后宿南陵废寺寄沈明府】杜荀鹤<br>　　只共寒灯坐到明，塞鸿冲雪一声声。乱时为客无人识，<br>　　废寺吟诗有鬼惊。且把酒杯添志气，已将身事托公卿。<br>　　男儿仗剑酬恩在，未肯徒然过一生。
◎卷.114【投郑先辈】杜荀鹤<br>　　匣中长剑未酬恩，不遇男儿不合论。闷向酒杯吞日月，<br>　　闲将诗句问乾坤。宁辞马足劳关路，肯为渔竿忆水村。<br>　　两鬓欲斑三百首，更教装写傍谁门。
◎卷.115【途中有作】杜荀鹤<br>　　无论南北与西东，名利牵人处处同。枕上事仍多马上，<br>　　山中心更甚关中。川原晚结阴沈气，草树秋生索漠风。<br>　　百岁此身如且健，大家闲作卧云翁。
◎卷.116【和舍弟题书堂】杜荀鹤<br>　　兄弟将知大自强，乱时同葺读书堂。岩泉遇雨多还闹，<br>　　溪竹唯风少即凉。藉草醉吟花片落，傍山闲步药苗香。<br>　　团圆便是家肥事，何必盈仓与满箱。
◎卷.117【送蜀客游维扬】杜荀鹤<br>　　见说西川景物繁，维扬景物胜西川。青春花柳树临水，<br>　　白日绮罗人上船。夹岸画楼难惜醉，数桥明月不教眠。<br>　　送君懒问君回日，才子风流正少年。
◎卷.118【旅寓】杜荀鹤<br>　　暗算乡程隔数州，欲归无计泪空流。已违骨肉来时约，<br>　　更束琴书何处游。画角引风吹断梦，垂杨和雨结成愁。<br>　　去年今日还如此，似与青春有旧仇。
◎卷.119【途中春】杜荀鹤<br>　　年光身事旋成空，毕竟何门遇至公。人世鹤归双鬓上，<br>　　客程蛇绕乱山中。牧童向日眠春草，渔父隈岩避晚风。<br>　　一醉未醒花又落，故乡回首楚关东。
◎卷.120【维扬冬末寄幕中二从事】杜荀鹤<br>　　江上数株桑枣树，自从离乱更荒凉。那堪旅馆经残腊，<br>　　只把空书寄故乡。典尽客衣三尺雪，炼精诗句一头霜。<br>　　故人多在芙蓉幕，应笑孜孜道未光。
◎卷.121【辞郑员外入关】杜荀鹤<br>　　男儿三十尚蹉跎，未遂青云一桂科。在客易为销岁月，<br>　　到家难住似经过。帆飞楚国风涛润，马度蓝关雨雪多。<br>　　长把行藏信天道，不知天道竟如何。
◎卷.122【书斋即事】杜荀鹤<br>　　时清只合力为儒，不可家贫与善疏。卖却屋边三亩地，<br>　　添成窗下一床书。沿溪摘果霜晴后，出竹吟诗月上初。<br>　　乡里老农多见笑，不知稽古胜耕锄。
◎卷.123【隽阳道中】杜荀鹤<br>　　客路客路何悠悠，蝉声向背槐花愁。争知百岁不百岁，<br>　　未合白头今白头。四五朵山妆雨色，两三行雁帖云秋。<br>　　输他江上垂纶者，只在船中老便休。
◎卷.124【入关因别舍弟】杜荀鹤<br>　　吾今别汝汝听言，去住人情足可安。百口度荒均食易，<br>　　数年经乱保家难。莫愁寒族无人荐，但愿春官把卷看。<br>　　天道不欺心意是，帝乡吾土一般般。
◎卷.125【赠彭蠡钓者】杜荀鹤<br>　　偏坐渔舟出苇林，苇花零落向秋深。只将波上鸥为侣，<br>　　不把人间事系心。傍岸歌来风欲起，卷丝眠去月初沈。<br>　　若教我似君闲放，赢得湖山到老吟。
◎卷.126【送友人入关】杜荀鹤<br>　　此去青云莫更疑，出人才行足人知。况当朝野搜贤日，<br>　　正是孤寒取士时。仙岛烟霞通鹤信，早春雷雨与龙期。<br>　　我今不得同君去，两鬓霜欺桂一枝。
◎卷.127【送友人宰浔阳】杜荀鹤<br>　　高兴那言去路长，非君不解爱浔阳。有时猿鸟来公署，<br>　　到处烟霞是道乡。钓艇满江鱼贱菜，纸窑连岳楮多桑。<br>　　陶潜旧隐依稀在，好继高踪结草堂。
◎卷.128【秋日卧病（一作秋日旅中）】杜荀鹤<br>　　浮世浮名能几何，致身流落向天涯。少年心壮轻为客，<br>　　一日病来思在家。山顶老猿啼古木，渡头新雁下平沙。<br>　　不堪吟罢西风起，黄叶满庭寒日斜。
◎卷.129【叙吟】杜荀鹤<br>　　多惭到处有诗名，转觉吟诗僻性成。度水却嫌船著岸，<br>　　过山翻恨马贪程。如仇雪月年年景，似梦笙歌处处声。<br>　　未合白头今已白，自知非为别愁生。
◎卷.130【行次荥阳却寄诸弟】杜荀鹤<br>　　难把归书说远情，奉亲多阙拙为兄。早知寸禄荣家晚，<br>　　悔不深山共汝耕。枕上算程关月落，帽前搜景岳云生。<br>　　如今已作长安计，只得辛勤取一名。
◎卷.131【登石壁禅师水阁有作】杜荀鹤<br>　　石壁早闻僧说好，今来偏与我相宜。有山有水堪吟处，<br>　　无雨无风见景时。渔父晚船分浦钓，牧童寒笛倚牛吹。<br>　　画人画得从他画，六幅应输八句诗。
◎卷.132【赠袒肩和尚】杜荀鹤<br>　　山衣草屐染莓苔，双眼犹慵向俗开。若比吾师居世上，<br>　　何如野客卧岩隈。才闻锡杖离三楚，又说随缘向五台。<br>　　乘醉吟诗问禅理，为谁须去为谁来。
◎卷.133【闲居即事】杜荀鹤<br>　　形觉清羸道觉肥，竹门前径静相宜。一壶村酒无求处，<br>　　数朵庭花见落时。章句偶为前辈许，话言多被俗人疑。<br>　　一枝仙桂如攀得，只此山前是老期。
◎卷.134【自叙】杜荀鹤<br>　　酒瓮琴书伴病身，熟谙时事乐于贫。宁为宇宙闲吟客，<br>　　怕作乾坤窃禄人。诗旨未能忘救物，世情奈值不容真。<br>　　平生肺腑无言处，白发吾唐一逸人。
◎卷.135【空闲二公递以禅律相鄙因而解之】杜荀鹤<br>　　一教谁云辟二途，律禅禅律智归愚。念珠在手隳禅衲，<br>　　禅衲披肩坏念珠。象外空分空外象，无中有作有中无。<br>　　有无无有师穷取，山到平来海亦枯。
◎卷.136【寄温州朱尚书并呈军倅崔太博（朱名褒）】杜荀鹤<br>　　永嘉名郡昔推名，连属荀家弟与兄。教化静师龚渤海，<br>　　篇章高体谢宣城。山从海岸妆吟景，水自城根演政声。<br>　　今日老输崔博士，不妨疏逸伴双旌。
◎卷.137【恩门致书远及山居因献之】杜荀鹤<br>　　时难转觉保身难，难向师门欲继颜。若把白衣轻易脱，<br>　　却成青桂偶然攀。身居剑戟争雄地，道在乾坤未丧间。<br>　　必许酬恩酬未晚，且须容到九华山。
◎卷.138【寄温州崔博士】杜荀鹤<br>　　怀君劳我写诗情，窣窣阴风有鬼听。县宰不仁工部饿，<br>　　酒家无识翰林醒。眼昏经史天何在，心尽英雄国未宁。<br>　　好向贤侯话吟侣，莫教辜负少微星。
◎卷.139【李昭象云与二三同人见访有寄】杜荀鹤<br>　　得君书后病颜开，云拉同人访我来。在路不妨冲雨雪，<br>　　到山还免踏尘埃。吟沈水阁何宵月，坐破松岩几处苔。<br>　　贫舍款宾无别物，止于空战大尊罍。
◎卷.140【自江西归九华】杜荀鹤<br>　　他乡终日忆吾乡，及到吾乡值乱荒。云外好山看不见，<br>　　马头歧路去何忙。无衣织女桑犹小，阙食农夫麦未黄。<br>　　许大乾坤吟未了，挥鞭回首出陵阳。
◎卷.141【和友人见题山居水阁八韵】杜荀鹤<br>　　池阁初成眼豁开，眼前霁景属微才。试攀檐果猿先见，<br>　　才把渔竿鹤即来。修竹已多犹可种，艳花虽少不劳栽。<br>　　南昌一榻延徐孺，楚国千钟逼老莱。未称执鞭奔紫陌，<br>　　惟宜策杖步苍苔。笼禽岂是摩霄翼，润木元非涧下材。<br>　　鉴己每将天作镜，陶情常以海为杯。和君诗句吟声大，<br>　　虫豸闻之谓蛰雷。<br>第六百九十三卷
◎卷.1【感寓】杜荀鹤<br>　　大海波涛浅，小人方寸深。海枯终见底，人死不知心。
◎卷.2【春闺怨】杜荀鹤<br>　　朝喜花艳春，暮悲花委尘。不悲花落早，悲妾似花身。
◎卷.3【马上行】杜荀鹤<br>　　五里复五里，去时无住时。日将家渐远，犹恨马行迟。
◎卷.4【钓叟】杜荀鹤<br>　　茅屋深湾里，钓船横竹门。经营衣食外，犹得弄儿孙。
◎卷.5【再经胡城县】杜荀鹤<br>　　去岁曾经此县城，县民无口不冤声。<br>　　今来县宰加朱绂，便是生灵血染成。
◎卷.6【读诸家诗】杜荀鹤<br>　　辞赋文章能者稀，难中难者莫过诗。<br>　　直应吟骨无生死，只我前身是阿谁。
◎卷.7【春来燕】杜荀鹤<br>　　我屋汝嫌低不住，雕梁画阁也知宽。<br>　　大须稳择安巢处，莫道巢成却不安。
◎卷.8【清溪来明府出二子请诗因遗一绝】杜荀鹤<br>　　珠明玉润尽惊人，不称寒门不称贫。<br>　　若向吾唐作双瑞，便同祥凤与祥麟。
◎卷.9【哭陈陶】杜荀鹤<br>　　耒阳山下伤工部，采石江边吊翰林。<br>　　两地荒坟各三尺，却成开解哭君心。
◎卷.10【哭贝韬】杜荀鹤<br>　　交朋来哭我来歌，喜傍山家葬荔萝。<br>　　四海十年人杀尽，似君埋少不埋多。
◎卷.11【蚕妇】杜荀鹤<br>　　粉色全无饥色加，岂知人世有荣华。<br>　　年年道我蚕辛苦，底事浑身着苎麻。
◎卷.12【山寺老僧】杜荀鹤<br>　　草靸无尘心地闲，静随猿鸟过寒暄。<br>　　眼昏齿落看经遍，却向僧中总不言。
◎卷.13【闽中秋思】杜荀鹤<br>　　雨匀紫菊丛丛色，风弄红蕉叶叶声。<br>　　北畔是山南畔海，只堪图画不堪行。
◎卷.14【八骏图】杜荀鹤<br>　　丹雘传真未得真，那知筋骨与精神。<br>　　只今恃骏凭毛色，绿耳骅骝赚杀人。
◎卷.15【赠僧】杜荀鹤<br>　　利门名路两何凭，百岁风前短焰灯。<br>　　只恐为僧僧不了，为僧得了总输僧。
◎卷.16【秋夕】杜荀鹤<br>　　世间多少能诗客，谁是无愁得睡人。<br>　　自我夜来霜月下，到头吟魄始终身。
◎卷.17【溪兴】杜荀鹤<br>　　山雨溪风卷钓丝，瓦瓯篷底独斟时。<br>　　醉来睡着无人唤，流下前溪也不知。
◎卷.18【过巢湖】杜荀鹤<br>　　世人贪利复贪荣，来向湖边始至诚。<br>　　男子登舟与登陆，把心何不一般行。
◎卷.19【伤硖石县病叟】杜荀鹤<br>　　无子无孙一病翁，将何筋力事耕农。<br>　　官家不管蓬蒿地，须勒王租出此中。
◎卷.20【赠老僧】杜荀鹤<br>　　童子为僧今白首，暗锄心地种闲情。<br>　　时将旧衲添新线，披坐披行过一生。
◎卷.21【钓叟】杜荀鹤<br>　　田不曾耕地不锄，谁人闲散得如渠。<br>　　渠将底物为香饵，一度抬竿一个鱼。
◎卷.22【溪岸秋思】杜荀鹤<br>　　桑柘穷头三四家，挂罾垂钓是生涯。<br>　　秋风忽起溪滩白，零落岸边芦荻花。
◎卷.23【春日旅寓】杜荀鹤<br>　　满城罗绮拖春色，几处笙歌揭画楼。<br>　　江上有家归未得，眼前花是眼前愁。
◎卷.24【田翁】杜荀鹤<br>　　白发星星筋力衰，种田犹自伴孙儿。<br>　　官苗若不平平纳，任是丰年也受饥。
◎卷.25【秋江雨夜逢诗友】杜荀鹤<br>　　故友别来三四载，新诗吟得百馀篇。<br>　　夜来江上秋无月，恨不相逢在雪天。
◎卷.26【感春】杜荀鹤<br>　　无况青云有恨身，眼前花似梦中春。<br>　　浮生七十今三十，已是人间半世人。
◎卷.27【题花木障】杜荀鹤<br>　　不假东风次第吹，笔匀春色一枝枝。<br>　　由来画看胜栽看，免见朝开暮落时。
◎卷.28【顾云侍御出二子请诗因遗一绝】杜荀鹤<br>　　二雏毛骨秀仍奇，小小能吟大大诗。<br>　　想得月中仙桂树，各从生日长新枝。
◎卷.29【秋夕病中】杜荀鹤<br>　　坏屋不眠风雨夜，故园无信水云秋。<br>　　病中枕上谁相问，一一蝉声槐树头。
◎卷.30【宿栾城驿却寄常山张书记】杜荀鹤<br>　　一更更尽到三更，吟破离心句不成。<br>　　数树秋风满庭月，忆君时复下阶行。
◎卷.31【湘江秋夕】杜荀鹤<br>　　三湘月色三湘水，浸骨寒光似练铺。<br>　　一夜塞鸿来不住，故乡书信半年无。
◎卷.32【旅怀】杜荀鹤<br>　　蒹葭月冷时闻雁，杨柳风和日听莺。<br>　　水涉山行二年客，就中偏怕雨船声。
◎卷.33【赠崔道士】杜荀鹤<br>　　四海兵戈无静处，人家废业望烽烟。<br>　　九华道士浑如梦，犹向尊前笑揭天。
◎卷.34【题道林寺】杜荀鹤<br>　　身未立间终日苦，身当立后几年荣。<br>　　万般不及僧无事，共水将山过一生。
◎卷.35【赠质上人】杜荀鹤<br>　　枿坐云游出世尘，兼无瓶钵可随身。<br>　　逢人不说人间事，便是人间无事人。
◎卷.36【泾溪】杜荀鹤<br>　　泾溪石险人兢慎，终岁不闻倾覆人。<br>　　却是平流无石处，时时闻说有沈沦。
◎卷.37【夏日题悟空上人院】杜荀鹤<br>　　三伏闭门披一衲，兼无松竹荫房廊。<br>　　安禅不必须山水，灭得心中火自凉。
◎卷.38【经严陵钓台】杜荀鹤<br>　　苍翠云峰开俗眼，泓澄烟水浸尘心。<br>　　唯将道业为芳饵，钓得高名直至今。
◎卷.39【关试后筵上别同人】杜荀鹤<br>　　日午离筵到夕阳，明朝秦地与吴乡。<br>　　同年多是长安客，不信行人欲断肠。
◎卷.40【鸬鹚】杜荀鹤<br>　　一般毛羽结群飞，雨岸烟汀好景时。<br>　　深水有鱼衔得出，看来却是鹭鹚饥。
◎卷.41【宿村舍】杜荀鹤<br>　　野人于我有何情，半掩柴门向月明。<br>　　深夜欲眠眠未著，一丛寒木一猿声。
◎卷.42【题新雁（一作罗邺诗）】杜荀鹤<br>　　暮天新雁起汀洲，红蓼花疏水国秋。<br>　　想得故园今夜月，几人相忆在江楼。
◎卷.43【离家】杜荀鹤<br>　　丈夫三十身如此，疲马离乡懒著鞭。<br>　　槐柳路长愁杀我，一枝蝉到一枝蝉。
◎卷.44【旅舍遇雨】杜荀鹤<br>　　月华星彩坐来收，岳色江声暗结愁。<br>　　半夜灯前十年事，一时和雨到心头。
◎卷.45【送人归淝上】杜荀鹤<br>　　巢湖春涨喻溪深，才过东关见故林。<br>　　莫道南来总无利，水亭山寺二年吟。
◎卷.46【自遣】杜荀鹤<br>　　粝食粗衣随分过，堆金积帛欲如何。<br>　　百年身后一丘土，贫富高低争几多。
◎卷.47【闻子规】杜荀鹤<br>　　楚天空阔月成轮，蜀魄声声似告人。<br>　　啼得血流无用处，不如缄口过残春。
◎卷.48【秋夜苦吟】杜荀鹤<br>　　吟尽三更未著题，竹风松雨花凄凄。<br>　　此时若有人来听，始觉巴猿不解啼。
◎卷.49【秋夜闻砧】杜荀鹤<br>　　荒凉客舍眠秋色，砧杵家家弄月明。<br>　　不及巴山听猿夜，三声中有不愁声。
◎卷.50【将过湖南经马当山庙因书三绝】杜荀鹤<br>　　人说马当波浪险，我经波浪似通衢。<br>　　大凡君子行藏是，自有龙神卫过湖。<br>　　贪残官吏虔诚谒，毒害商人沥胆过。<br>　　只怕马当山下水，不知平地有风波。<br>　　九江连海一般深，未必船经庙下沈。<br>　　头上苍苍没瞒处，不如平取一生心。
◎卷.51【梁王坐上赋无云雨】杜荀鹤<br>　　同是乾坤事不同，雨丝飞洒日轮中。<br>　　若教阴朗长相似，争表梁王造化功。
◎卷.52【小松】杜荀鹤<br>　　自小刺头深草里，而今渐觉出蓬蒿。<br>　　时人不识凌云木，直待凌云始道高。
◎卷.53【醉书僧壁】杜荀鹤<br>　　九华山色真堪爱，留得高僧尔许年。<br>　　听我吟诗供我酒，不曾穿得判斋钱。
◎卷.54【寄李隐居】杜荀鹤<br>　　自小栖玄到老闲，如云如鹤住应难。<br>　　溪山不必将钱买，赢得来来去去看。
◎卷.55【句】杜荀鹤<br>　　旧衣灰絮絮，新酒竹篘篘。（《唐诗纪事》）<br>　　只知断送豪家酒，不解安排旅客情。（《闻笛》。<br>　　《吟窗杂录》）<br>第六百九十四卷
◎卷.1【上蜀王】张道古<br>　　封章才达冕旒前，黜诏俄离玉座端。二乱岂由明主用，<br>　　五危终被佞臣弹。西巡凤府非为固，东播銮舆卒未安。<br>　　谏疏至今如可在，谁能更与读来看。
◎卷.2【咏雨】张道古<br>　　亢阳今已久，嘉雨自云倾。一点不斜去，极多时下成。
◎卷.3【杨岐山】唐廪<br>　　逗竹穿花越几村，还从旧路入云门。翠微不闭楼台出，<br>　　清吹频回水石喧。天外鹤归松自老，岩间僧逝塔空存。<br>　　重来白首良堪喜，朝露浮生不足言。
◎卷.4【吹笙引】王毂<br>　　娲皇遗音寄玉笙，双成传得何凄清。丹穴娇雏七十只，<br>　　一时飞上秋天鸣。水泉迸泻急相续，一束宫商裂寒玉。<br>　　旖旎香风绕指生，千声妙尽神仙曲。曲终满席悄无语，<br>　　巫山冷碧愁云雨。
◎卷.5【鸿门宴】王毂<br>　　寰海沸兮争战苦，风云愁兮会龙虎。四百年汉欲开基，<br>　　项庄一剑何虚舞。殊不知人心去暴秦，天意归明主。<br>　　项王足底踏汉土，席上相看浑未悟。
◎卷.6【玉树曲】王毂<br>　　陈宫内宴明朝日，玉树新妆逞娇逸。三阁霞明天上开，<br>　　灵鼍振擂神仙出。天花数朵风吹绽，对舞轻盈瑞香散。<br>　　金管红弦旖旎随，霓旌玉佩参差转。璧月夜满楼风轻，<br>　　莲舌泠泠词调新。当行狎客尽持禄，直谏犯颜无一人。<br>　　歌舞未终乐未阕，晋王剑上粘腥血。君臣犹在醉乡中，<br>　　一面已无陈日月。圣唐御宇三百祀，濮上桑间宜禁止。<br>　　请停此曲归正声，愿将雅乐调元气。
◎卷.7【苦热行】王毂<br>　　祝融南来鞭火龙，火旗焰焰烧天红。日轮当午凝不去，<br>　　万国如在洪炉中。五岳翠乾云彩灭，阳侯海底愁波竭。<br>　　何当一夕金风发，为我扫却天下热。
◎卷.8【暑日题道边树】王毂<br>　　火轮迸焰烧长空，浮埃扑面愁朦朦。羸童走马喘不进，<br>　　忽逢碧树含清风。清风留我移时住，满地浓阴懒前去。<br>　　却叹人无及物功，不似团团道边树。
◎卷.9【红蔷薇歌】王毂<br>　　红霞烂泼猩猩血，阿母瑶池晒仙缬。晚日春风夺眼明，<br>　　蜀机锦彩浑疑黦。公子亭台香触人，百花懡cM无精神。<br>　　苎罗西子见应妒，风光占断年年新。
◎卷.10【刺桐花】王毂<br>　　南国清和烟雨辰，刺桐夹道花开新。林梢簇簇红霞烂，<br>　　暑天别觉生精神。秾英斗火欺朱槿，栖鹤惊飞翅忧烬。<br>　　直疑青帝去匆匆，收拾春风浑不尽。
◎卷.11【赠苍溪王明府有文在手曰长生】王毂<br>　　执手长生在，人皆号地仙。水云真遂性，龟鹤足齐年。<br>　　但以酒养气，何言命在天。况无婚嫁累，应拍尚平肩。
◎卷.12【逢道者神和子】王毂<br>　　珍重神和子，闻名五十年。童颜终不改，绿发尚依然。<br>　　酒里消闲日，人间作散仙。长生如可慕，相逐隐林泉。
◎卷.13【送友人归闽】王毂<br>　　东南归思切，把酒且留连。再会知何处，相看共黯然。<br>　　猿啼梨岭路，月白建溪船。莫恋家乡住，酬身在少年。
◎卷.14【春草碧色】王毂<br>　　习习东风扇，萋萋草色新。浅深千里碧，高下一时春。<br>　　嫩叶舒烟际，微香动水滨。金塘明夕照，辇路惹芳尘。<br>　　造化功何广，阳和力自均。今当发生日，沥恳祝良辰。
◎卷.15【梦仙谣三首】王毂<br>　　前程渐觉风光好，琪花片片粘瑶草。<br>　　有人遗我五色丹，一粒吞之后天老。<br>　　青童递酒金觞疾，列坐红霞神气逸。<br>　　笑说留连数日间，已是人间一千日。<br>　　瑶台绛节游皆遍，异果奇花香扑面。<br>　　松窗梦觉却神清，残月林前三两片。
◎卷.16【后魏行】王毂<br>　　力微皇帝谤天嗣，太武凶残人所畏。<br>　　一朝羖qj飞上天，子孙尽作河鱼饵。
◎卷.17【秋（一作王睿诗）】王毂<br>　　蝉噪古槐疏叶下，树衔斜日映孤城。<br>　　欲知潘鬓愁多少，一夜新添白数茎。
◎卷.18【燕（一作王睿诗）】王毂<br>　　海燕双飞意若何，曲梁呕嘎语声多。<br>　　茅檐不必嫌卑陋，犹胜吴宫爇尔窠。
◎卷.19【牡丹（一作王睿诗）】王毂<br>　　牡丹妖艳乱人心，一国如狂不惜金。<br>　　曷若东园桃与李，果成无语自垂阴。
◎卷.20【古意二首（拟陈拾遗）】孙郃<br>　　屈子生楚国，七雄知其材。介洁世不容，迹合藏蒿莱。<br>　　道废固命也，瓢饮亦贤哉。何事葬江水，空使后人哀。<br>　　魏礼段干木，秦王乃止戈。小国有其人，大国奈之何。<br>　　贤哲信为美，兵甲岂云多。君子战必胜，斯言闻孟轲。
◎卷.21【哭方玄英先生】孙郃<br>　　牛斗文星落，知是先生死。湖上闻哭声，门前见弹指。<br>　　官无一寸禄，名传千万里。死著弊衣裳，生谁顾朱紫。<br>　　我心痛其语，泪落不能已。犹喜韦补阙，扬名荐天子。
◎卷.22【句】孙郃<br>　　仕宦类商贾，终日常东西。
◎卷.23【投节度邢公】褚载<br>　　西风昨夜坠红兰，一宿邮亭事万般。无地可耕归不得，<br>　　有恩堪报死何难。流年怕老看将老，百计求安未得安。<br>　　一卷新书满怀泪，频来门馆诉饥寒。
◎卷.24【贺赵观文重试及第】褚载<br>　　一枝仙桂两回春。始觉文章可致身。已把色丝要上第，<br>　　又将彩笔冠群伦。龙泉再淬方知利，火浣重烧转更新。<br>　　今日街头看御榜，大能荣耀苦心人。
◎卷.25【赠道士】褚载<br>　　簪星曳月下蓬壶，曾见东皋种白榆。六甲威灵藏瑞检，<br>　　五龙雷电绕霜都。惟教鹤探丹丘信，不使人窥太乙炉。<br>　　闻说葛陂风浪恶，许骑青鹿从行无。
◎卷.26【晓发】褚载<br>　　贪路贪名须早发，枕前无计暂裴回。才闻鸡唱呼童起，<br>　　已有铃声过驿来。衣湿乍惊沾雾露，马行仍未见尘埃。<br>　　朝朝陌上侵星去，待得酬身了便回。
◎卷.27【晓感】褚载<br>　　晓鼓冬冬星汉微，佩金鸣玉斗光辉。出门各自争岐路，<br>　　至老何人免是非。大道不应由曲取，浮生还要略知机。<br>　　故园华表高高在，可得不如丁令威。
◎卷.28【南徐晚望】褚载<br>　　芳草铺香晚岸晴，岸头含醉去来行。僧归岳外残钟寺，<br>　　日下江边调角城。入浙孤帆知楚信，过淮疏雨带潮声。<br>　　如今未免风尘役，宁敢匆匆便濯缨。
◎卷.29【移石】褚载<br>　　嶙峋一片溪中石，恰称幽人弹素琴。浪浸多年苔色在，<br>　　洗来今日碏痕深。磨看粹色何殊玉，敲有奇声直异金。<br>　　不是不堪为器用，都缘良匠未留心。
◎卷.30【瀑布】褚载<br>　　泻雾倾烟撼撼雷，满山风雨助喧豗。<br>　　争知不是青天阙，扑下银河一半来。
◎卷.31【定鼎门】褚载<br>　　郏鄏城高门倚天，九重踪迹尚依然。<br>　　须知道德无关锁，一闭乾坤一万年。
◎卷.32【陈仓驿】褚载<br>　　锦翼花冠安在哉，雄飞雌伏尽尘埃。<br>　　一双童子应惆怅，不见真人更猎来。
◎卷.33【长城】褚载<br>　　秦筑长城比铁牢，蕃戎不敢过临洮。<br>　　焉知万里连云色，不及尧阶三尺高。
◎卷.34【吊秦叟】褚载<br>　　市西楼店金千秤，渭北田园粟万钟。<br>　　儿被杀伤妻被虏，一身随驾到三峰。
◎卷.35【云（一作杜牧诗）】褚载<br>　　尽日看云首不回，无心都大似无才。<br>　　可怜光采一片玉，万里晴天何处来。
◎卷.36【鹤】褚载<br>　　欲洗霜翎下涧边，却嫌菱刺污香泉。<br>　　沙鸥浦雁应惊讶，一举扶摇直上天。
◎卷.37【句】褚载<br>　　相逢多是醉醺然，应有囊中子母钱。（下见《海录碎事》）<br>　　有兴欲沽红曲酒，无人同上翠旌楼。<br>　　星斗离披烟霭收，玉蟾蜍耀海东头。（《月诗》）<br>　　鹿胎冠子水晶簪，长啸欹眠紫桂阴。（《送道士》）<br>　　躞蹀马摇金络脑，婵娟人坠玉搔头。<br>　　狂歌放饮浑成性，知道逍遥出俗笼。<br>　　除却洛阳才子后，更谁封恨吊怀沙。<br>　　莲浦浪澄堪倚钓，柳堤风暖好垂鞭。<br>　　上马等闲销白日，出门轻薄倚黄金。（《少年行》）<br>　　净名方丈虽然病，曼倩年涯未有多。
◎卷.38【代寄边人】郑准<br>　　君去不来久，悠悠昏又明。片心因卜解，残梦过桥惊。<br>　　圣泽如垂饵，沙场会息兵。凉风当为我，一一送砧声。
◎卷.39【江南清明】郑准<br>　　吴山楚驿四年中，一见清明一改容。旅恨共风连夜起，<br>　　韶光随酒著人浓。延兴门外攀花别，采石江头带雨逢。<br>　　无限归心何计是，路边戈甲正重重。
◎卷.40【题宛陵北楼】郑准<br>　　雨来风静绿芜藓，凭著朱阑思浩然。人语独耕烧后岭，<br>　　鸟飞斜没望中烟。松梢半露藏云寺，滩势横流出浦船。<br>　　若遣谢宣城不死，必应吟尽夕阳川。
◎卷.41【寄进士崔鲁范】郑准<br>　　洛阳才子旧交知，别后干戈积咏思。百战市朝千里梦，<br>　　三年风月几篇诗。山高雁断音书绝，谷背莺寒变化迟。<br>　　会待路宁归得去，酒楼渔浦重相期。
◎卷.42【云】郑准<br>　　片片飞来静又闲，楼头江上复山前。<br>　　飘零尽日不归去，点破清光万里天。
◎卷.43【句】郑准<br>　　护犊横身立，逢人揭尾跳。（题水牛，见《纪事》）
◎卷.44【游九鲤湖】陈乘<br>　　汗漫乘春至，林峦雾雨生。洞莓黏屐重，岩雪溅衣轻。<br>　　窟宅分三岛，烟霞接五城。却怜饶药物，欲辨不知名。<br>第六百九十五卷
◎卷.1【章台夜思】韦庄<br>　　清瑟怨遥夜，绕弦风雨哀。孤灯闻楚角，残月下章台。<br>　　芳草已云暮，故人殊未来。乡书不可寄，秋雁又南回。
◎卷.2【延兴门外作】韦庄<br>　　芳草五陵道，美人金犊车。绿奔穿内水，红落过墙花。<br>　　马足倦游客，鸟声欢酒家。王孙归去晚，宫树欲栖鸦。
◎卷.3【刘得仁墓】韦庄<br>　　至公遗至艺，终抱至冤沈。名有诗家业，身无戚里心。<br>　　桂和秋露滴，松带夜风吟。冥寞知春否，坟蒿日已深。
◎卷.4【下第题青龙寺僧房】韦庄<br>　　千蹄万毂一枝芳，要路无媒果自伤。题柱未期归蜀国，<br>　　曳裾何处谒吴王。马嘶春陌金羁闹，鸟睡花林绣羽香。<br>　　酒薄恨浓消不得，却将惆怅问支郎。
◎卷.5【虢州涧东村居作】韦庄<br>　　东南骑马出郊坰，回首寒烟隔郡城。清涧涨时翘鹭喜，<br>　　绿桑疏处哺牛鸣。儿童见少生于客，奴仆骄多倨似兄。<br>　　试望家田还自适，满畦秋水稻苗平。
◎卷.6【送日本国僧敬龙归】韦庄<br>　　扶桑已在渺茫中，家在扶桑东更东。<br>　　此去与师谁共到，一船明月一帆风。
◎卷.7【对酒】韦庄<br>　　何用岩栖隐姓名，一壶春酎可忘形。<br>　　伯伦若有长生术，直到如今醉未醒。
◎卷.8【尹喜宅】韦庄<br>　　荒原秋殿柏萧萧，何代风烟占寂寥。紫气已随仙仗去，<br>　　白云空向帝乡消。濛濛暮雨春鸡唱，漠漠寒芜雪兔跳。<br>　　欲问灵踪无处所，十洲空阔阆山遥。
◎卷.9【途中望雨怀归】韦庄<br>　　满空寒雨漫霏霏，去路云深锁翠微。牧竖远当烟草立，<br>　　饥禽闲傍渚田飞。谁家树压红榴折，几处篱悬白菌肥。<br>　　对此不堪乡外思，荷蓑遥羡钓人归。
◎卷.10【古离别】韦庄<br>　　晴烟漠漠柳毵毵，不那离情酒半酣。<br>　　更把玉鞭云外指，断肠春色在江南。
◎卷.11【柳谷道中作却寄】韦庄<br>　　马前红叶正纷纷，马上离情断杀魂。晓发独辞残月店，<br>　　暮程遥宿隔云村。心如岳色留秦地，梦逐河声出禹门。<br>　　莫怪苦吟鞭拂地，有谁倾盖待王孙。
◎卷.12【灞陵道中作】韦庄<br>　　春桥南望水溶溶，一桁晴山倒碧峰。秦苑落花零露湿，<br>　　灞陵新酒拨醅浓。青龙夭矫盘双阙，丹凤褵褷隔九重。<br>　　万古行人离别地，不堪吟罢夕阳钟。
◎卷.13【秋日早行】韦庄<br>　　上马萧萧襟袖凉，路穿禾黍绕宫墙。半山残月露华冷，<br>　　一岸野风莲萼香。烟外驿楼红隐隐，渚边云树暗苍苍。<br>　　行人自是心如火，兔走乌飞不觉长。
◎卷.14【叹落花】韦庄<br>　　一夜霏微露湿烟，晓来和泪丧婵娟。不随残雪埋芳草，<br>　　尽逐香风上舞筵。西子去时遗笑靥，谢娥行处落金钿。<br>　　飘红堕白堪惆怅，少别秾华又隔年。
◎卷.15【宫怨】韦庄<br>　　一辞同辇闭昭阳，耿耿寒宵禁漏长。钗上翠禽应不返，<br>　　镜中红艳岂重芳。萤低夜色栖瑶草，水咽秋声傍粉墙。<br>　　展转令人思蜀赋，解将惆怅感君王。
◎卷.16【关河道中】韦庄<br>　　槐陌蝉声柳市风，驿楼高倚夕阳东。往来千里路长在，<br>　　聚散十年人不同。但见时光流似箭，岂知天道曲如弓。<br>　　平生志业匡尧舜，又拟沧浪学钓翁。
◎卷.17【题盘豆驿水馆后轩】韦庄<br>　　极目晴川展画屏，地从桃塞接蒲城。滩头鹭占清波立，<br>　　原上人侵落照耕。去雁数行天际没，孤云一点净中生。<br>　　冯轩尽日不回首，楚水吴山无限情。
◎卷.18【梁氏水斋】韦庄<br>　　独醉任腾腾，琴棋亦自能。卷帘山对客，开户犬迎僧。<br>　　看蚁移苔穴，闻蛙落石层。夜窗风雨急，松外一庵灯。
◎卷.19【曲池作】韦庄<br>　　细雨曲池滨，青袍草色新。咏诗行信马，载酒喜逢人。<br>　　性为无机率，家因守道贫。若无诗自遣，谁奈寂寥春。
◎卷.20【嘉会里闲居】韦庄<br>　　岂知城阙内，有地出红尘。草占一方绿，树藏千古春。<br>　　马嘶游寺客，犬吠探花人。寂寂无钟鼓，槐行接紫宸。
◎卷.21【夏夜】韦庄<br>　　傍水迁书榻，开襟纳夜凉。星繁愁昼热，露重觉荷香。<br>　　蛙吹鸣还息，蛛罗灭又光。正吟秋兴赋，桐景下西墙。
◎卷.22【早发】韦庄<br>　　早雾浓于雨，田深黍稻低。出门鸡未唱，过客马频嘶。<br>　　树色遥藏店，泉声暗傍畦。独吟三十里，城月尚如珪。
◎卷.23【寓言】韦庄<br>　　黄金日日销还铸，仙桂年年折又生。<br>　　兔走乌飞如未息，路尘终见泰山平。
◎卷.24【对雪献薛常侍】韦庄<br>　　琼林瑶树忽珊珊，急带西风下晚天。皓鹤褵褷飞不辨，<br>　　玉山重叠冻相连。松装粉穗临窗亚，水结冰锥簇溜悬。<br>　　门外寒光利如剑，莫推红袖诉金船。
◎卷.25【题裴端公郊居】韦庄<br>　　暂随红旆佐藩方，高迹终期卧故乡。已近水声开涧户，<br>　　更侵山色架书堂。蒲生岸脚青刀利，柳拂波心绿带长。<br>　　莫夺野人樵牧兴，白云不识绣衣郎。
◎卷.26【登咸阳县楼望雨】韦庄<br>　　乱云如兽出山前，细雨和风满渭川。<br>　　尽日空濛无所见，雁行斜去字联联。
◎卷.27【贵公子】韦庄<br>　　大道青楼御苑东，玉栏仙杏压枝红。金铃犬吠梧桐月，<br>　　朱鬣马嘶杨柳风。流水带花穿巷陌，夕阳和树入帘栊。<br>　　瑶池宴罢归来醉，笑说君王在月宫。
◎卷.28【听赵秀才弹琴】韦庄<br>　　满匣冰泉咽又鸣，玉音闲澹入神清。巫山夜雨弦中起，<br>　　湘水清波指下生。蜂簇野花吟细韵，蝉移高柳迸残声。<br>　　不须更奏幽兰曲，卓氏门前月正明。
◎卷.29【观猎】韦庄<br>　　苑墙东畔欲斜晖，傍苑穿花兔正肥。公子喜逢朝罢日，<br>　　将军夸换战时衣。鹘翻锦翅云中落，犬带金铃草上飞。<br>　　直待四郊高鸟尽，掉鞍齐向国门归。
◎卷.30【三堂东湖作】韦庄<br>　　满塘秋水碧泓澄，十亩菱花晚镜清。景动新桥横螮蝀，<br>　　岸铺芳草睡。蟾投夜魄当湖落，岳倒秋莲入浪生。<br>　　何处最添诗客兴，黄昏烟雨乱蛙声。
◎卷.31【放榜日作】韦庄<br>　　一声开鼓辟金扉，三十仙材上翠微。葛水雾中龙乍变，<br>　　缑山烟外鹤初飞。邹阳暖艳催花发，太皞春光簇马归。<br>　　回首便辞尘土世，彩云新换六铢衣。
◎卷.32【寄薛先辈】韦庄<br>　　悬知回日彩衣荣，仙籍高标第一名。瑶树带风侵物冷，<br>　　玉山和雨射人清。龙翻瀚海波涛壮，鹤出金笼燕雀惊。<br>　　不说文章与门地，自然毛骨是公卿。
◎卷.33【访含弘山僧不遇留题精舍】韦庄<br>　　满院桐花鸟雀喧，寂寥芳草茂芊芊。吾师正遇归山日，<br>　　闲客空题到寺年。池竹闭门教鹤守，琴书开箧任僧传。<br>　　人间不自寻行迹，一片孤云在碧天。
◎卷.34【寄从兄遵】韦庄<br>　　江上秋风正钓鲈，九重天子梦翘车。不将高卧邀刘主，<br>　　自吐清谈护汉储。沧海十年龙景断，碧云千里雁行疏。<br>　　相逢莫话归山计，明日东封待直庐。
◎卷.35【渔塘十六韵（在朱阳县石岩下）】韦庄<br>　　洛水分馀脉，穿岩出石棱。碧经岚气重，清带露华澄。<br>　　莹澈通三岛，岩梧积万层。巢由应共到，刘阮想同登。<br>　　壁峻苔如画，山昏雾似蒸。撼松衣有雪，题石砚生冰。<br>　　路熟云中客，名留域外僧。饥猿寻落橡，斗鼠堕高藤。<br>　　嶮树临溪亚，残莎带岸崩。持竿聊藉草，待月好垂罾。<br>　　对景思任父，开图想不兴。晚风轻浪叠，暮雨湿烟凝。<br>　　似泛灵槎出，如迎羽客升。仙源终不测，胜概自相仍。<br>　　欲别诚堪恋，长归又未能。他时操史笔，为尔著良称。
◎卷.36【冬日长安感志寄献虢州崔郎中二十韵】韦庄<br>　　帝里无成久滞淹，别家三度见新蟾。郄诜丹桂无人指，<br>　　阮籍青襟有泪沾。溪上却思云满屋，镜中惟怕雪生髯。<br>　　病如原宪谁能疗，蹇似刘桢岂用占。雾雨十年同隐遁，<br>　　风雷何日振沈潜。吁嗟每被更声引，歌咏还因酒思添。<br>　　客舍正甘愁寂寂，郡楼遥想醉恹恹。已闻铃阁悬新诏，<br>　　即向纶闱副具瞻。济物便同川上楫，慰心还似邑中黔。<br>　　观星始觉中郎贵，问俗方知太守廉。宅后绿波栖画鹢，<br>　　马前红袖簇丹襜。闲招好客斟香蚁，闷对琼花咏散盐。<br>　　积冻慢封寒溜细，暮云高拔远峰尖。讼堂无事冰生印，<br>　　水榭高吟月透帘。松下围棋期褚胤，笔头飞箭荐陶谦。<br>　　未知匣剑何时跃，但恐铅刀不再铦。虽有远心长拥篲，<br>　　耻将新剑学编苫。才惊素节移铜律，又见玄冥变玉签。<br>　　百口似萍依广岸，一身如燕恋高檐。如今正困风波力，<br>　　更向人中问宋纤。
◎卷.37【和薛先辈见寄初秋寓怀即事之作二十韵】韦庄<br>　　玉律初移候，清风乍远襟。一声蝉到耳，千炬火然心。<br>　　岳静云堆翠，楼高日半沉。引愁憎暮角，惊梦怯残砧。<br>　　露白凝湘簟，风篁韵蜀琴。鸟喧从果烂，阶净任苔侵。<br>　　柿叶添红景，槐柯减绿阴。采珠逢宝窟，阅石见瑶林。<br>　　鲁殿铿寒玉，苔山激碎金。郄堂流桂景，陈巷集车音。<br>　　名自张华显，词因葛亮吟。水深龙易失，天远鹤难寻。<br>　　鉴貌宁惭乐，论才岂谢任。义心孤剑直，学海怒涛深。<br>　　既睹文兼质，翻疑古在今。惭闻纡绿绶，即候挂朝簪。<br>　　晚树连秋坞，斜阳映暮岑。夜虫方唧唧，疲马正駸駸。<br>　　托迹同吴燕，依仁似越禽。会随仙羽化，香蚁且同斟。
◎卷.38【同旧韵】韦庄<br>　　大火收残暑，清光渐惹襟。谢庄千里思，张翰五湖心。<br>　　暮角迎风急，孤钟向暝沈。露滋三径草，日动四邻砧。<br>　　簟委班姬扇，蝉悲蔡琰琴。方愁丹桂远，已怯二毛侵。<br>　　甃石回泉脉，移棋就竹阴。触丝蛛堕网，避隼鸟投林。<br>　　貌愧潘郎璧，文惭吕相金。但埋酆狱气，未发爨桐音。<br>　　静笑刘琨舞，闲思阮籍吟。野花和雨劚，怪石入云寻。<br>　　迹竟终非切，幽闲且自任。趋时惭艺薄，托质仰恩深。<br>　　美价方稀古，清名已绝今。既闻留缟带，讵肯掷蓍簪。<br>　　迟客虚高阁，迎僧出乱岑。壮心徒戚戚，逸足自駸駸。<br>　　安羡仓中鼠，危同幕上禽。期君调鼎鼐，他日俟羊斟。
◎卷.39【三用韵】韦庄<br>　　素律初回驭，商飙暗触襟。乍伤诗客思，还动旅人心。<br>　　蝉噪因风断，鳞游见鹭沈。笛声随晚吹，松韵激遥砧。<br>　　地覆青袍草，窗横绿绮琴。烟霄难自致，岁月易相侵。<br>　　涧柳横孤彴，岩藤架密阴。潇湘期钓侣，鄠杜别家林。<br>　　遗愧虞卿璧，言依季布金。铮鏦闻郢唱，次第发巴音。<br>　　萤影冲帘落，虫声拥砌吟。楼高思共钓，寺远想同寻。<br>　　入夜愁难遣，逢秋恨莫任。蜗游苔径滑，鹤步翠塘深。<br>　　莫问荣兼辱，宁论古与今。固穷怜瓮牖，感旧惜蒿簪。<br>　　晚日舒霞绮，遥天倚黛岑。鸳鸾方翙翙，骅骥整駸駸。<br>　　未化投陂竹，空思出谷禽。感多聊自遣，桑落且闲斟。
◎卷.40【惊秋】韦庄<br>　　不向烟波狎钓舟，强亲文墨事儒丘。<br>　　长安十二槐花陌，曾负秋风多少秋。
◎卷.41【登汉高庙闲眺】韦庄<br>　　独寻仙境上高原，云雨深藏古帝坛。天畔晚峰青簇簇，<br>　　槛前春树碧团团。参差郭外楼台小，断续风中鼓角残。<br>　　一带远光何处水，钓舟闲系夕阳滩。
◎卷.42【耒阳县浮山神庙】韦庄<br>　　一郡皆传此庙灵，庙前松桂古今青。山曾尧代浮洪水，<br>　　地有唐臣奠绿醽。绕坐香风吹宝盖，傍檐烟雨湿岩扃。<br>　　为霖自可成农岁，何用兴师远伐邢。
◎卷.43【愁】韦庄<br>　　避愁愁又至，愁至事难忘。夜坐心中火，朝为鬓上霜。<br>　　不经公子梦，偏入旅人肠。借问高轩客，何乡是醉乡。
◎卷.44【村居书事】韦庄<br>　　年年耕与钓，鸥鸟已相依。砌长苍苔厚，藤抽紫蔓肥。<br>　　风莺移树啭，雨燕入楼飞。不觉春光暮，绕篱红杏稀。
◎卷.45【三堂早春】韦庄<br>　　独倚危楼四望遥，杏花春陌马声骄。池边冰刃暖初落，<br>　　山上雪棱寒未销。溪送绿波穿郡宅，日移红影度村桥。<br>　　主人年少多情味，笑换金龟解珥貂。<br>第六百九十六卷
◎卷.1【雨霁晚眺（庚子年冬大驾幸蜀后作）】韦庄<br>　　入谷路萦纡，岩巅日欲晡。岭云寒扫盖，溪雪冻黏须。<br>　　卧草跧如兔，听冰怯似狐。仍闻关外火，昨夜彻皇都。
◎卷.2【立春日作】韦庄<br>　　九重天子去蒙尘，御柳无情依旧春。<br>　　今日不关妃妾事，始知辜负马嵬人。
◎卷.3【赠云阳裴明府】韦庄<br>　　南北三年一解携，海为深谷岸为蹊。已闻陈胜心降汉，<br>　　谁为田横国号齐。暴客至今犹战鹤，故人何处尚驱鸡。<br>　　归来能作烟波伴，我有鱼舟在五溪。
◎卷.4【贼中与萧韦二秀才同卧重疾二君寻愈…因有题】韦庄<br>　　与君同卧疾，独我渐弥留。弟妹不知处，兵戈殊未休。<br>　　胸中疑晋竖，耳下斗殷牛。纵有秦医在，怀乡亦泪流。
◎卷.5【重围中逢萧校书】韦庄<br>　　相逢俱此地，此地是何乡。侧目不成语，抚心空自伤。<br>　　剑高无鸟度，树暗有兵藏。底事征西将，年年戍洛阳。
◎卷.6【咸通】韦庄<br>　　咸通时代物情奢，欢杀金张许史家。破产竞留天上乐，<br>　　铸山争买洞中花。诸郎宴罢银灯合，仙子游回璧月斜。<br>　　人意似知今日事，急催弦管送年华。
◎卷.7【白樱桃（一作于邺诗）】韦庄<br>　　王母阶前种几株，水精帘外看如无。<br>　　只应汉武金盘上，泻得珊珊白露珠。
◎卷.8【夜景】韦庄<br>　　满庭松桂雨馀天，宋玉秋声韵蜀弦。乌兔不知多事世，<br>　　星辰长似太平年。谁家一笛吹残暑，何处双砧捣暮烟。<br>　　欲把伤心问明月，素娥无语泪娟娟。
◎卷.9【宿山家】韦庄<br>　　山行侵夜到，云窦一星灯。草动蛇寻穴，枝摇鼠上藤。<br>　　背风开药灶，向月展渔罾。明日前溪路，烟萝更几层。
◎卷.10【长年】韦庄<br>　　长年方悟少年非，人道新诗胜旧诗。十亩野塘留客钓，<br>　　一轩春雨对僧棋。花间醉任黄莺语，亭上吟从白鹭窥。<br>　　大盗不将炉冶去，有心重筑太平基。
◎卷.11【辛丑年】韦庄<br>　　九衢漂杵已成川，塞上黄云战马闲。但有羸兵填渭水，<br>　　更无奇士出商山。田园已没红尘里，弟妹相逢白刃间。<br>　　西望翠华殊未返，泪痕空湿剑文斑。
◎卷.12【思归】韦庄<br>　　暖丝无力自悠扬，牵引东风断客肠。外地见花终寂寞，<br>　　异乡闻乐更凄凉。红垂野岸樱还熟，绿染回汀草又芳。<br>　　旧里若为归去好，子期凋谢吕安亡。
◎卷.13【忆昔】韦庄<br>　　昔年曾向五陵游，子夜歌清月满楼。银烛树前长似昼，<br>　　露桃华里不知秋。西园公子名无忌，南国佳人号莫愁。<br>　　今日乱离俱是梦，夕阳唯见水东流。
◎卷.14【合欢莲花】韦庄<br>　　虞舜南巡去不归，二妃相誓死江湄。<br>　　空留万古香魂在，结作双葩合一枝。
◎卷.15【览萧必先卷】韦庄<br>　　满轴编新句，翛然大雅风。名因五字得，命合一言通。<br>　　景尽才难尽，吟终意未终。似逢曹与谢，烟雨思何穷。
◎卷.16【和人岁宴旅舍见寄】韦庄<br>　　积雪满前除，寒光夜皎如。老忧新岁近，贫觉故交疏。<br>　　意合论文后，心降得句初。莫言常郁郁，天道有盈虚。
◎卷.17【宿泊孟津寄三堂友人】韦庄<br>　　解缆西征未有期，槐花又逼桂花时。鸿胪陌上归耕晚，<br>　　金马门前献赋迟。只恐愁苗生两鬓，不堪离恨入双眉。<br>　　分明昨夜南池梦，还把渔竿咏楚词。
◎卷.18【对酒赋友人】韦庄<br>　　多病仍多感，君心自我心。浮生都是梦，浩叹不如吟。<br>　　白雪篇篇丽，清酤盏盏深。乱离俱老大，强醉莫沾襟。
◎卷.19【天井关】韦庄<br>　　太行山上云深处，谁向云中筑女墙。短绠讵能垂玉甃，<br>　　缭垣何用学金汤。劚开岚翠为高垒，截断云霞作巨防。<br>　　守吏不教飞鸟过，赤眉何路到吾乡。
◎卷.20【赠边将】韦庄<br>　　昔因征远向金微，马出榆关一鸟飞。万里只携孤剑去，<br>　　十年空逐塞鸿归。手招都护新降虏，身著文皇旧赐衣。<br>　　只待烟尘报天子，满头霜雪为兵机。
◎卷.21【春日】韦庄<br>　　忽觉东风景渐迟，野梅山杏暗芳菲。落星楼上吹残角，<br>　　偃月营中挂夕晖。旅梦乱随蝴蝶散，离魂渐逐杜鹃飞。<br>　　红尘遮断长安陌，芳草王孙暮不归。
◎卷.22【早秋夜作】韦庄<br>　　翠簟初清暑半销，撇帘松韵送轻飙。莎庭露永琴书润，<br>　　山郭月明砧杵遥。傍砌绿苔鸣蟋蟀，绕檐红树织蟏蛸。<br>　　不须更作悲秋赋，王粲辞家鬓已凋。
◎卷.23【寄江南逐客】韦庄<br>　　二年音信阻湘潭，花下相思酒半酣。<br>　　记得竹斋风雨夜，对床孤枕话江南。
◎卷.24【冬夜】韦庄<br>　　睡觉寒炉酒半消，客情乡梦两遥遥。<br>　　无人为我磨心剑，割断愁肠一寸苗。
◎卷.25【又闻湖南荆渚相次陷没】韦庄<br>　　几时闻唱凯旋歌，处处屯兵未倒戈。天子只凭红旆壮，<br>　　将军空恃紫髯多。尸填汉水连荆阜，血染湘云接楚波。<br>　　莫问流离南越事，战馀空有旧山河。
◎卷.26【家叔南游却归因献贺】韦庄<br>　　缭绕江南一岁归，归来行色满戎衣。长闻凤诏征兵急，<br>　　何事龙韬献捷稀。旅梦远依湘水阔，离魂空伴越禽飞。<br>　　遥知倚棹思家处，泽国烟深暮雨微。
◎卷.27【楚行吟】韦庄<br>　　章华台下草如烟，故郢城头月似弦。<br>　　惆怅楚宫云雨后，露啼花笑一年年。
◎卷.28【洛阳吟（时大驾在蜀，巢寇未平，洛中寓居作七言）】韦庄<br>　　万户千门夕照边，开元时节旧风烟。宫官试马游三市，<br>　　舞女乘舟上九天。胡骑北来空进主，汉皇西去竟升仙。<br>　　如今父老偏垂泪，不见承平四十年。
◎卷.29【过旧宅】韦庄<br>　　华轩不见马萧萧，廷尉门人久寂寥。朱槛翠楼为卜肆，<br>　　玉栏仙杏作春樵。阶前雨落鸳鸯瓦，竹里苔封螮蝀桥。<br>　　莫问此中销歇寺，娟娟红泪滴芭蕉。
◎卷.30【喻东军】韦庄<br>　　四年龙驭守峨嵋，铁马西来步步迟。五运未教移汉鼎，<br>　　六韬何必待秦师。几时鸾凤归丹阙，到处乌鸢从白旗。<br>　　独把一樽和泪酒，隔云遥奠武侯祠。
◎卷.31【清河县楼作】韦庄<br>　　有客微吟独凭楼，碧云红树不胜愁。盘雕迥印天心没，<br>　　远水斜牵日脚流。千里战尘连上苑，九江归路隔东周。<br>　　故人此地扬帆去，何处相思雪满头。
◎卷.32【北原闲眺】韦庄<br>　　春城回首树重重，立马平原夕照中。五凤灰残金翠灭，<br>　　六龙游去市朝空。千年王气浮清洛，万古坤灵镇碧嵩。<br>　　欲问向来陵谷事，野桃无语泪花红。
◎卷.33【赠戍兵】韦庄<br>　　汉皇无事暂游汾，底事狐狸啸作群。夜指碧天占晋分，<br>　　晓磨孤剑望秦云。红旌不卷风长急，画角闲吹日又曛。<br>　　止竟有征须有战，洛阳何用久屯军。
◎卷.34【睹军回戈】韦庄<br>　　关中群盗已心离，关外犹闻羽檄飞。御苑绿莎嘶战马，<br>　　禁城寒月捣征衣。漫教韩信兵涂地，不及刘琨啸解围。<br>　　昨日屯军还夜遁，满车空载洛神归。
◎卷.35【中渡晚眺】韦庄<br>　　魏王堤畔草如烟，有客伤时独扣舷。妖气欲昏唐社稷，<br>　　夕阳空照汉山川。千重碧树笼春苑，万缕红霞衬碧天。<br>　　家寄杜陵归不得，一回回首一潸然。
◎卷.36【河内别村业闲题】韦庄<br>　　阮氏清风竹巷深，满溪松竹似山阴。门当谷路多樵客，<br>　　地带河声足水禽。闲伴尔曹虽适意，静思吾道好沾襟。<br>　　邻翁莫问伤时事，一曲高歌夕照沈。
◎卷.37【闻官军继至未睹凯旋】韦庄<br>　　嫖姚何日破重围，秋草深来战马肥。已有孔明传将略，<br>　　更闻王导得神机。阵前鼙鼓晴应响，城上乌鸢饱不飞。<br>　　何事小臣偏注目，帝乡遥羡白云归。
◎卷.38【和集贤侯学士分司丁侍御秋日雨霁之作】韦庄<br>　　洛岸秋晴夕照长，凤楼龙阙倚清光。玉泉山净云初散，<br>　　金谷树多风正凉。席上客知蓬岛路，坐中寒有柏台霜。<br>　　多惭十载游梁士，却伴宾鸿入帝乡。
◎卷.39【题安定张使君】韦庄<br>　　器度风标合出尘，桂宫何负一枝新。成丹始见金无滓，<br>　　冲斗方知剑有神。愤气不销头上雪，政声空布海边春。<br>　　中兴若继开元事，堪向龙池作近臣。
◎卷.40【颍阳县】韦庄<br>　　琴堂连少室，故事即仙踪。树老风声壮，山高腊候浓。<br>　　雪多庭有鹿，县僻寺无钟。何处留诗客，茆檐倚后峰。
◎卷.41【寄园林主人】韦庄<br>　　主人常不在，春物为谁开。桃艳红将落，梨华雪又摧。<br>　　晓莺闲自啭，游客暮空回。尚有馀芳在，犹堪载酒来。
◎卷.42【洛北村居】韦庄<br>　　十亩松篁百亩田，归来方属大兵年。岩边石室低临水，<br>　　云外岚峰半入天。鸟势去投金谷树，钟声遥出上阳烟。<br>　　无人说得中兴事，独倚斜晖忆仲宣。
◎卷.43【对梨花赠皇甫秀才】韦庄<br>　　林上梨花雪压枝，独攀琼艳不胜悲。依前此地逢君处，<br>　　还是去年今日时。且恋残阳留绮席，莫推红袖诉金卮。<br>　　腾腾战鼓正多事，须信明朝难重持。
◎卷.44【立春】韦庄<br>　　青帝东来日驭迟，暖烟轻逐晓风吹。罽袍公子樽前觉，<br>　　锦帐佳人梦里知。雪圃乍开红菜甲，彩幡新翦绿杨丝。<br>　　殷勤为作宜春曲，题向花笺帖绣楣。
◎卷.45【村笛】韦庄<br>　　箫韶九奏韵凄锵，曲度虽高调不伤。<br>　　却见孤村明月夜，一声牛笛断人肠。
◎卷.46【题李斯传】韦庄<br>　　蜀魄湘魂万古悲，未悲秦相死秦时。<br>　　临刑莫恨仓中鼠，上蔡东门去自迟。
◎卷.47【赠薛秀才】韦庄<br>　　相辞因避世，相见尚兵戈。乱后故人少，别来新话多。<br>　　但闻哀痛诏，未睹凯旋歌。欲结岩栖伴，何山好薜萝。
◎卷.48【和元秀才别业书事】韦庄<br>　　僻居春事好，水曲乱花阴。浪过河移岸，雏成鸟别林。<br>　　绿钱榆贯重，红障杏篱深。莫饮宜城酒，愁多醉易沈。
◎卷.49【纪村事】韦庄<br>　　绿蔓映双扉，循墙一径微。雨多庭果烂，稻熟渚禽肥。<br>　　酿酒迎新社，遥砧送暮晖。数声牛上笛，何处饷田归。
◎卷.50【题许仙师院】韦庄<br>　　地古多乔木，游人到且吟。院开金锁涩，门映绿篁深。<br>　　山色不离眼，鹤声长在琴。往来谁与熟，乳鹿住前林。
◎卷.51【离筵诉酒】韦庄<br>　　感君情重惜分离，送我殷勤酒满卮。<br>　　不是不能判酩酊，却忧前路酒醒时。
◎卷.52【不寐】韦庄<br>　　不寐天将晓，心劳转似灰。蚊吟频到耳，鼠斗竞缘台。<br>　　户闇知蟾落，林喧觉雨来。马嘶朝客过，知是禁门开。
◎卷.53【赠武处士】韦庄<br>　　一身唯一室，高静若僧家。扫地留疏影，穿池浸落霞。<br>　　绿萝临水合，白道向村斜。卖药归来醉，吟诗倚钓查。
◎卷.54【题吉涧卢拾遗庄】韦庄<br>　　主人西游去不归，满溪春雨长春薇。<br>　　怪来马上诗情好，印破青山白鹭飞。
◎卷.55【题颍源庙】韦庄<br>　　曾是巢由栖隐地，百川唯说颍源清。微波乍向云根吐，<br>　　去浪遥冲雪嶂横。万木倚檐疏干直，群峰当户晓岚晴。<br>　　临川试问尧年事，犹被封人劝濯缨。
◎卷.56【东游远归】韦庄<br>　　扣角干名计已疏，剑歌休恨食无鱼。辞家柳絮三春半，<br>　　临路槐花七月初。江上欲寻渔父醉，日边时得故人书。<br>　　青云不识杨生面，天子何由问子虚。
◎卷.57【新正日商南道中作寄李明府】韦庄<br>　　相看又见岁华新，依旧杨朱拭泪巾。踏雪偶因寻戴客，<br>　　论文还比聚星人。嵩山不改千年色，洛邑长生一路尘。<br>　　今日与君同避世，却怜无事是家贫。
◎卷.58【春暮】韦庄<br>　　一春春事好，病酒起常迟。流水绿萦砌，落花红堕枝。<br>　　楼高喧乳燕，树密斗雏鹂。不学山公醉，将何自解颐。
◎卷.59【哭麻处士】韦庄<br>　　却到歌吟地，闲门草色中。百年流水尽，万事落花空。<br>　　繐帐扃秋月，诗楼锁夜虫。少微何处堕，留恨白杨风。
◎卷.60【春早】韦庄<br>　　闻莺才觉晓，闭户已知晴。一带窗间月，斜穿枕上生。
◎卷.61【和友人】韦庄<br>　　闭门同隐士，不出动经时。静阅王维画，闲翻褚胤棋。<br>　　落泉当户急，残月下窗迟。却想从来意，谯周亦自嗤。
◎卷.62【春愁】韦庄<br>　　寓思本多伤，逢春恨更长。露沾湘竹泪，花堕越梅妆。<br>　　睡怯交加梦，闲倾潋滟觞。后庭人不到，斜月上松篁。
◎卷.63【晚春】韦庄<br>　　花开疑乍富，花落似初贫。万物不如酒，四时唯爱春。<br>　　峨峨秦氏髻，皎皎洛川神。风月应相笑，年年醉病身。
◎卷.64【题许浑诗卷】韦庄<br>　　江南才子许浑诗，字字清新句句奇。<br>　　十斛明珠量不尽，惠休虚作碧云词。
◎卷.65【赠礼佛名者】韦庄<br>　　何用辛勤礼佛名，我从无得到真庭。<br>　　寻思六祖传心印，可是从来读藏经。
◎卷.66【残花（一作于邺诗）】韦庄<br>　　和烟和露雪离披，金蕊红须尚满枝。<br>　　十日笙歌一宵梦，苎萝因雨失西施。<br>第六百九十七卷
◎卷.1【上元县（浙西作）】韦庄<br>　　南朝三十六英雄，角逐兴亡尽此中。有国有家皆是梦，<br>　　为龙为虎亦成空。残花旧宅悲江令，落日青山吊谢公。<br>　　止竟霸图何物在，石麟无主卧秋风。
◎卷.2【江上逢史馆李学士】韦庄<br>　　前年分袂陕城西，醉凭征轩日欲低。去浪指期鱼必变，<br>　　出门回首马空嘶。关河自此为征垒，城阙于今陷战鼙。<br>　　谁谓世途陵是谷，燕来还识旧巢泥。
◎卷.3【金陵图】韦庄<br>　　谁谓伤心画不成，画人心逐世人情。<br>　　君看六幅南朝事，老木寒云满故城。
◎卷.4【谒蒋帝庙】韦庄<br>　　建业城边蒋帝祠，素髯清骨旧风姿。江声似激秦军破，<br>　　山势如匡晋祚危。残雪岭头明组练，晚霞檐外簇旌旗。<br>　　金陵客路方流落，空祝回銮奠酒卮。
◎卷.5【闻再幸梁洋】韦庄<br>　　才喜中原息战鼙，又闻天子幸巴西。延烧魏阙非关燕，<br>　　大狩陈仓不为鸡。兴庆玉龙寒自跃，昭陵石马夜空嘶。<br>　　遥思万里行宫梦，太白山前月欲低。
◎卷.6【王道者】韦庄<br>　　五云遥指海中央，金鼎曾传肘后方。三岛路岐空有月，<br>　　十洲花木不知霜。因携竹杖闻龙气，为使仙童带橘香。<br>　　应笑我曹身是梦，白头犹自学诗狂。
◎卷.7【陪金陵府相中堂夜宴】韦庄<br>　　满耳笙歌满眼花，满楼珠翠胜吴娃。因知海上神仙窟，<br>　　只似人间富贵家。绣户夜攒红烛市，舞衣晴曳碧天霞。<br>　　却愁宴罢青蛾散，杨子江头月半斜。
◎卷.8【和侯秀才同友生泛舟溪中相招之作】韦庄<br>　　嵇阮相将棹酒船，晚风侵浪水侵舷。轻如控鲤初离岸，<br>　　远似乘槎欲上天。雨外鸟归吴苑树，镜中人入洞庭烟。<br>　　凭君不用回舟疾，今夜西江月正圆。
◎卷.9【赠野童】韦庄<br>　　羡尔无知野性真，乱搔蓬发笑看人。<br>　　闲冲暮雨骑牛去，肯问中兴社稷臣。
◎卷.10【代书寄马】韦庄<br>　　驱驰曾在五侯家，见说初生自渥洼。鬃白似披梁苑雪，<br>　　颈肥如扑杏园花。休嫌绿绶嘶贫舍，好著红缨入使衙。<br>　　稳上云衢千万里，年年长踏魏堤沙。
◎卷.11【题淮阴侯庙】韦庄<br>　　满把椒浆奠楚祠，碧幢黄钺旧英威。能扶汉代成王业，<br>　　忍见唐民陷战机。云梦去时高鸟尽，淮阴归日故人稀。<br>　　如何不借平齐策，空看长星落贼围。
◎卷.12【送崔郎中往使西川行在】韦庄<br>　　拜书辞玉帐，万里剑关长。新马杏花色，绿袍春草香。<br>　　一身朝玉陛，几日过铜梁。莫恋炉边醉，仙宫待侍郎。
◎卷.13【润州显济阁晓望】韦庄<br>　　清晓水如镜，隔江人似鸥。远烟藏海岛，初日照扬州。<br>　　地壮孙权气，云凝庾信愁。一篷何处客，吟凭钓鱼舟。
◎卷.14【观浙西府相畋游】韦庄<br>　　十里旌旗十万兵，等闲游猎出军城。紫袍日照金鹅斗，<br>　　红旆风吹画虎狞。带箭彩禽云外落，避雕寒兔月中惊。<br>　　归来一路笙歌满，更有仙娥载酒迎。
◎卷.15【官庄】韦庄<br>　　谁氏园林一簇烟，路人遥指尽长叹。<br>　　桑田稻泽今无主，新犯香醪没入官。
◎卷.16【解维】韦庄<br>　　又解征帆落照中，暮程还过秣陵东。<br>　　二年辛苦烟波里，赢得风姿似钓翁。
◎卷.17【雨霁池上作呈侯学士】韦庄<br>　　鹿巾藜杖葛衣轻，雨歇池边晚吹清。<br>　　正是如今江上好，白鳞红稻紫莼羹。
◎卷.18【寓言】韦庄<br>　　为儒逢世乱，吾道欲何之。学剑已应晚，归山今又迟。<br>　　故人三载别，明月两乡悲。惆怅沧江上，星星鬓有丝。
◎卷.19【哭同舍崔员外】韦庄<br>　　却到同游地，三年一电光。池塘春草在，风烛故人亡。<br>　　祭罢泉声急，斋余磬韵长。碧天应有恨，斜日吊松篁。
◎卷.20【题姑苏凌处士庄】韦庄<br>　　一簇林亭返照间，门当官道不曾关。花深远岸黄莺闹，<br>　　雨急春塘白鹭闲。载酒客寻吴苑寺，倚楼僧看洞庭山。<br>　　怪来话得仙中事，新有人从物外还。
◎卷.21【过当涂县】韦庄<br>　　客过当涂县，停车访旧游。谢公山有墅，李白酒无楼。<br>　　采石花空发，乌江水自流。夕阳谁共感，寒鹭立汀洲。
◎卷.22【江亭酒醒却寄维扬饯客】韦庄<br>　　别筵人散酒初醒，江步黄昏雨雪零。<br>　　满坐绮罗皆不见，觉来红树背银屏。
◎卷.23【台城】韦庄<br>　　江雨霏霏江草齐，六朝如梦鸟空啼。<br>　　无情最是台城柳，依旧烟笼十里堤。
◎卷.24【赠渔翁】韦庄<br>　　草衣荷笠鬓如霜，自说家编楚水阳。满岸秋风吹枳橘，<br>　　绕陂烟雨种菰蒋。芦刀夜鲙红鳞腻，水甑朝蒸紫芋香。<br>　　曾向五湖期范蠡，尔来空阔久相忘。
◎卷.25【过扬州】韦庄<br>　　当年人未识兵戈，处处青楼夜夜歌。花发洞中春日永，<br>　　月明衣上好风多。淮王去后无鸡犬，炀帝归来葬绮罗。<br>　　二十四桥空寂寂，绿杨摧折旧官河。
◎卷.26【寄右省李起居】韦庄<br>　　已向鸳行接雁行，便应双拜紫薇郎。才闻阙下征书急，<br>　　已觉回朝草诏忙。白马似怜朱绂贵，彩衣遥惹御炉香。<br>　　多惭十载游梁客，未换青襟侍素王。
◎卷.27【镊白】韦庄<br>　　白发太无情，朝朝镊又生。始因丝一缕，渐至雪千茎。<br>　　不避佳人笑，唯惭稚子惊。新年过半百，犹叹未休兵。
◎卷.28【漳亭驿小樱桃】韦庄<br>　　当年此树正花开，五马仙郎载酒来。<br>　　李白已亡工部死，何人堪伴玉山颓。
◎卷.29【酬吴秀才霅川相送】韦庄<br>　　一叶南浮去似飞，楚乡云水本无依。离心不忍闻春鸟，<br>　　病眼何堪送落晖。掺袂客从花下散，棹舟人向镜中归。<br>　　夫君别我应惆怅，十五年来识素衣。
◎卷.30【对雨独酌】韦庄<br>　　榴花新酿绿于苔，对雨闲倾满满杯。荷锸醉翁真达者，<br>　　卧云逋客竟悠哉。能诗岂是经时策，爱酒原非命世才。<br>　　门外绿萝连洞口，马嘶应是步兵来。
◎卷.31【夏初与侯补阙江南有约同泛淮汴西赴行朝庄…四韵吊之】韦庄<br>　　本约同来谒帝阍，忽随川浪去东奔。九重圣主方虚席，<br>　　千里高堂尚倚门。世德只应荣伯仲，诗名终自付儿孙。<br>　　遥怜月落清淮上，寂寞何人吊旅魂。
◎卷.32【汴堤行】韦庄<br>　　欲上隋堤举步迟，隔云烽燧叫非时。才闻破虏将休马，<br>　　又道征辽再出师。朝见西来为过客，暮看东去作浮尸。<br>　　绿杨千里无飞鸟，日落空投旧店基。
◎卷.33【旅次甬西见儿童以竹枪纸旗戏为阵列…余因感之】韦庄<br>　　已闻三世没军营，又见儿孙学战争。<br>　　见尔此言堪恸哭，遣予何日望时平。
◎卷.34【自孟津舟西上雨中作】韦庄<br>　　秋烟漠漠雨濛濛，不卷征帆任晚风。百口寄安沧海上，<br>　　一身逃难绿林中。来时楚岸杨花白，去日隋堤蓼穗红。<br>　　却到故园翻似客，归心迢递秣陵东。
◎卷.35【含山店梦觉作】韦庄<br>　　曾为流离惯别家，等闲挥袂客天涯。<br>　　灯前一觉江南梦，惆怅起来山月斜。
◎卷.36【题貂黄岭官军】韦庄<br>　　散骑萧萧下太行，远从吴会去陈仓。<br>　　斜风细雨江亭上，尽日凭栏忆楚乡。
◎卷.37【过内黄县】韦庄<br>　　相州吹角欲斜阳，匹马摇鞭宿内黄。僻县不容投刺客，<br>　　野陂时遇射雕郎。云中粉堞新城垒，店后荒郊旧战场。<br>　　犹指去程千万里，秣陵烟树在何乡。
◎卷.38【杂感】韦庄<br>　　莫悲建业荆榛满，昔日繁华是帝京。莫爱广陵台榭好，<br>　　也曾芜没作荒城。鱼龙爵马皆如梦，风月烟花岂有情。<br>　　行客不劳频怅望，古来朝市叹衰荣。
◎卷.39【垣县山中寻李书记山居不遇，留题河次店】韦庄<br>　　白云红树eryy东，名鸟群飞古画中。<br>　　仙吏不知何处隐，山南山北雨濛濛。
◎卷.40【送人游并汾】韦庄<br>　　风雨萧萧欲暮秋，独携孤剑塞垣游。<br>　　如今虏骑方南牧，莫过阴关第一州。
◎卷.41【李氏小池亭十二韵（时在婺州寄居作）】韦庄<br>　　积石乱巉巉，庭莎绿不芟。小桥低跨水，危槛半依岩。<br>　　花落鱼争唼，樱红鸟竞鵮。引泉疏地脉，扫絮积山嵌。<br>　　古柳红绡织，新篁紫绮缄。养猿秋啸月，放鹤夜栖杉。<br>　　枕簟谿云腻，池塘海雨咸。语窗鸡逞辨，舐鼎犬偏馋。<br>　　踏藓青黏屐，攀萝绿映衫。访僧舟北渡，贳酒日西衔。<br>　　迟客登高阁，题诗绕翠岩。家藏何所宝，清韵满琅函。
◎卷.42【遣兴】韦庄<br>　　如幻如泡世，多愁多病身。乱来知酒圣，贫去觉钱神。<br>　　异国清明节，空江寂寞春。声声林上鸟，唤我北归秦。
◎卷.43【婺州和陆谏议将赴阙怀阳羡山居】韦庄<br>　　望阙路仍远，子牟魂欲飞。道开烧药鼎，僧寄卧云衣。<br>　　故国饶芳草，他山挂夕晖。东阳虽胜地，王粲奈思归。
◎卷.44【江上题所居】韦庄<br>　　故人相别尽朝天，苦竹江头独闭关。落日乱蝉萧帝寺，<br>　　碧云归鸟谢家山。青州从事来偏熟，泉布先生老渐悭。<br>　　不是对花长酩酊，永嘉时代不如闲。
◎卷.45【婺州屏居蒙右省王拾遗车枉降访病中延候不得因成寄谢】韦庄<br>　　三年流落卧漳滨，王粲思家拭泪频。画角莫吹残月夜，<br>　　病心方忆故园春。自为江上樵苏客，不识天边侍从臣。<br>　　怪得白鸥惊去尽，绿萝门外有朱轮。
◎卷.46【将卜兰芷村居留别郡中在仕】韦庄<br>　　兰芷江头寄断蓬，移家空载一帆风。伯伦嗜酒还因乱，<br>　　平子归田不为穷。避世漂零人境外，结茅依约画屏中。<br>　　从今隐去应难觅，深入芦花作钓翁。
◎卷.47【和陆谏议避地寄东阳进退未决见寄】韦庄<br>　　未归天路紫云深，暂驻东阳岁月侵。入洛声华当世重，<br>　　闵周章句满朝吟。开炉夜看黄芽鼎，卧瓮闲欹白玉簪。<br>　　读易草玄人不会，忧君心是致君心。
◎卷.48【山墅闲题】韦庄<br>　　逦迤前冈厌后冈，一川桑柘好残阳。主人馈饷炊红黍，<br>　　邻父携竿钓紫鲂。静极却嫌流水闹，闲多翻笑野云忙。<br>　　有名不那无名客，独闭衡门避建康。
◎卷.49【江上逢故人】韦庄<br>　　前年送我曲江西，红杏园中醉似泥。今日逢君越溪上，<br>　　杜鹃花发鹧鸪啼。来时旧里人谁在，别后沧波路几迷。<br>　　江畔玉楼多美酒，仲宣怀土莫凄凄。
◎卷.50【旅中感遇寄呈李秘书昆仲】韦庄<br>　　南望愁云锁翠微，谢家楼阁雨霏霏。刘桢病后新诗少，<br>　　阮籍贫来好客稀。犹喜故人天外至，许将孤剑日边归。<br>　　怀乡不怕严陵笑，只待秋风别钓矶。
◎卷.51【送范评事入关】韦庄<br>　　寂寥门户寡相亲，日日频来只有君。正喜琴尊长作伴，<br>　　忽携书剑远辞群。伤心柳色离亭见，fW耳蝉声故国闻。<br>　　为报明年杏园客，与留绝艳待终军。
◎卷.52【东阳酒家赠别二绝句】韦庄<br>　　送君同上酒家楼，酩酊翻成一笑休。<br>　　正是落花饶怅望，醉乡前路莫回头。<br>　　天涯方叹异乡身，又向天涯别故人。<br>　　明日五更孤店月，醉醒何处泪沾巾。
◎卷.53【江上村居】韦庄<br>　　本无踪迹恋柴扃，世乱须教识道情。颠倒梦魂愁里得，<br>　　撅奇诗句望中生。花缘艳绝栽难好，山为看多咏不成。<br>　　闻道汉军新破虏，使来仍说近离京。
◎卷.54【江外思乡】韦庄<br>　　年年春日异乡悲，杜曲黄莺可得知。<br>　　更被夕阳江岸上，断肠烟柳一丝丝。
◎卷.55【和郑拾遗秋日感事一百韵】韦庄<br>　　祸乱天心厌，流离客思伤。有家抛上国，无罪谪遐方。<br>　　负笈将辞越，扬帆欲泛湘。避时难驻足，感事易回肠。<br>　　雅道何销德，妖星忽耀芒。中原初纵燎，下国竟探汤。<br>　　盗据三秦地，兵缠八水乡。战尘轻犯阙，羽旆远巡梁。<br>　　自此修文代，俄成讲武场。熊罴驱涿鹿，犀象走昆阳。<br>　　御马迷新栈，宫娥改旧妆。五丁功再睹，八难事难忘。<br>　　凤引金根疾，兵环玉弩强。建牙虽可恃，摩垒讵能防。<br>　　霍庙神遐远，圯桥路杳茫。出师威似虎，御敌狠如羊。<br>　　眉画犹思赤，巾裁未厌黄。晨趋鸣铁骑，夜舞挹琼觞。<br>　　僭侈彤襜乱，喧呼绣cK攘。但闻争曳组，讵见学垂缰。<br>　　鹊印提新篆，龙泉夺晓霜。军威徒逗挠，我武自维扬。<br>　　负扆劳天眷，凝旒念国章。绣旗张画兽，宝马跃红鸯。<br>　　但欲除妖气，宁思蔽耿光。晓烟生帝里，夜火入春坊。<br>　　鸟怪巢宫树，狐骄上苑墙。设危终在德，视履岂无祥。<br>　　气激雷霆怒，神驱岳渎忙。功高分虎节，位下耻龙骧。<br>　　遍命登坛将，巡封异姓王。志求扶坠典，力未振颓纲。<br>　　汉路闲雕鹗，云衢驻骕骦。宝装军器丽，麝裛战袍香。<br>　　日睹兵书捷，时闻虏骑亡。人心惊獬豸，雀意伺螳螂。<br>　　上略咸推妙，前锋讵可当。纡金光照耀，执玉意藏昂。<br>　　覆餗非无谓，奢华事每详。四民皆组绶，九土堕耕桑。<br>　　飞骑黄金勒，香车翠钿装。八珍罗膳府，五采斗筐床。<br>　　宴集喧华第，歌钟簇画梁。永期传子姓，宁误犯天狼。<br>　　未睹君除侧，徒思玉在傍。窜身奚可保，易地喜相将。<br>　　国运方夷险，天心讵测量。九流虽暂蔽，三柄岂相妨。<br>　　小孽乖躔次，中兴系昊苍。法尧功已普，罪己德非凉。<br>　　帝念惟思理，臣心岂自遑。诏催青琐客，时待紫微郎。<br>　　定难输宸算，胜灾减御粱。皇恩思荡荡，睿泽转洋洋。<br>　　偃卧虽非晚，艰难亦备尝。舜庭招谏鼓，汉殿上书囊。<br>　　俭德遵三尺，清朝俟一匡。世随渔父醉，身效接舆狂。<br>　　窜逐同天宝，遭罹异建康。道孤悲海澨，家远隔天潢。<br>　　卒岁贫无褐，经秋病泛漳。似鱼甘去乙，比蟹未成筐。<br>　　守道惭无补，趋时愧不臧。殷牛常在耳，晋竖欲潜肓。<br>　　忸恨山思板，怀归海欲航。角吹魂悄悄，笛引泪浪浪。<br>　　乱觉乾坤窄，贫知日月长。势将随鹤列，忽喜遇鸳行。<br>　　已报新回驾，仍闻近纳隍。文风销剑楯，礼物换旂裳。<br>　　紫闼重开序，青衿再设庠。黑头期命爵，赪尾尚忧鲂。<br>　　吴坂嘶骐骥，岐山集凤凰。词源波浩浩，谏署玉锵锵。<br>　　饲雀曾传庆，烹蛇讵有殃。弢弓挥劲镞，匣剑淬神铓。<br>　　谔谔宁惭直，堂堂不谢张。晓风趋建礼，夜月直文昌。<br>　　去国时虽久，安邦志不常。良金炉自跃，美玉椟难藏。<br>　　北望心如旆，西归律变商。迹随江燕去，心逐塞鸿翔。<br>　　晚翠笼桑坞，斜晖挂竹堂。路愁千里月，田爱万斯箱。<br>　　伴钓歌前浦，随樵上远冈。鹭眠依晚屿，鸟浴上枯杨。<br>　　惊梦缘欹枕，多吟为倚廊。访僧红叶寺，题句白云房。<br>　　帆外青枫老，尊前紫菊芳。夜灯银耿耿，晓露玉瀼瀼。<br>　　异国惭倾盖，归涂俟并粮。身虽留震泽，心已过雷塘。<br>　　执友知谁在，家山各已荒。海边登桂楫，烟外泛云樯。<br>　　巢树禽思越，嘶风马恋羌。寒声愁听杵，空馆厌闻螀。<br>　　望阙飞华盖，趋朝振玉珰。米惭无薏苡，面喜有恍榔。<br>　　话别心重结，伤时泪一滂。伫归蓬岛后，纶诏润青缃。
◎卷.56【梦入关】韦庄<br>　　梦中乘传过关亭，南望莲峰簇簇青。<br>　　马上正吟归去好，觉来江月满前庭。
◎卷.57【送人归上国】韦庄<br>　　送君江上日西斜，泣向江边满树花。<br>　　若见青云旧相识，为言流落在天涯。
◎卷.58【闻春鸟】韦庄<br>　　云晴春鸟满江村，还似长安旧日闻。<br>　　红杏花前应笑我，我今憔悴亦羞君。
◎卷.59【樱桃树】韦庄<br>　　记得初生雪满枝，和蜂和蝶带花移。<br>　　而今花落游蜂去，空作主人惆怅诗。
◎卷.60【独鹤】韦庄<br>　　夕阳滩上立裴回，红蓼风前雪翅开。<br>　　应为不知栖宿处，几回飞去又飞来。
◎卷.61【新栽竹】韦庄<br>　　寂寞阶前见此君，绕栏吟罢却沾巾。<br>　　异乡流落谁相识，唯有丛篁似主人。
◎卷.62【稻田】韦庄<br>　　绿波春浪满前陂，极目连云罢亚肥。<br>　　更被鹭鹚千点雪，破烟来入画屏飞。
◎卷.63【庭前菊】韦庄<br>　　为忆长安烂熳开，我今移尔满庭栽。<br>　　红兰莫笑青青色，曾向龙山泛酒来。
◎卷.64【燕来】韦庄<br>　　去岁辞巢别近邻，今来空讶草堂新。<br>　　花开对语应相问，不是村中旧主人。
◎卷.65【倚柴关】韦庄<br>　　杖策无言独倚关，如痴如醉又如闲。<br>　　孤吟尽日何人会，依约前山似故山。
◎卷.66【题七步廊】韦庄<br>　　席门无计那残阳，更接檐前七步廊。<br>　　不羡东都丞相宅，每行吟得好篇章。
◎卷.67【语松竹】韦庄<br>　　庭前芳草绿于袍，堂上诗人欲二毛。<br>　　多病不禁秋寂寞，雨松风竹莫骚骚。<br>第六百九十八卷
◎卷.1【不出院楚公（自三衢至江西作）】韦庄<br>　　一自禅关闭，心猿日渐驯。不知城郭路，稀识市朝人。<br>　　履带阶前雪，衣无寺外尘。却嫌山翠好，诗客往来频。
◎卷.2【江边吟】韦庄<br>　　江边烽燧几时休，江上行人雪满头。谁信乱离花不见，<br>　　只应惆怅水东流。陶潜政事千杯酒，张翰生涯一叶舟。<br>　　若有片帆归去好，可堪重倚仲宣楼。
◎卷.3【江南送李明府入关】韦庄<br>　　雨花烟柳傍江村，流落天涯酒一樽。分首不辞多下泪，<br>　　回头唯恐更消魂。我为孟馆三千客，君继宁王五代孙。<br>　　正是中兴磐石重，莫将憔悴入都门。
◎卷.4【送福州王先辈南归】韦庄<br>　　豫章城下偶相逢，自说今方遇至公。八韵赋吟梁苑雪，<br>　　六铢衣惹杏园风。名标玉籍仙坛上，家寄闽山画障中。<br>　　明日一杯何处别，绿杨烟岸雨濛濛。
◎卷.5【夜雪泛舟游南溪】韦庄<br>　　大江西面小溪斜，入竹穿松似若耶。两岸严风吹玉树，<br>　　一滩明月晒银砂。因寻野渡逢渔舍，更泊前湾上酒家。<br>　　去去不知归路远，棹声烟里独呕哑。
◎卷.6【江行西望】韦庄<br>　　西望长安白日遥，半年无事驻兰桡。<br>　　欲将张翰秋江雨，画作屏风寄鲍昭。
◎卷.7【铜仪】韦庄<br>　　铜仪一夜变葭灰，暖律还吹岭上梅。已喜汉官今再睹，<br>　　更惊尧历又重开。窗中远岫青如黛，门外长江绿似苔。<br>　　谁念闭关张仲蔚，满庭春雨长蒿莱。
◎卷.8【含香】韦庄<br>　　含香高步已难陪，鹤到清霄势未回。遇物旋添芳草句，<br>　　逢春宁滞碧云才。微红几处花心吐，嫩绿谁家柳眼开。<br>　　却去金銮为近侍，便辞鸥鸟不归来。
◎卷.9【春云】韦庄<br>　　春云春水两溶溶，倚郭楼台晚翠浓。山好只因人化石，<br>　　地灵曾有剑为龙。官辞凤阙频经岁，家住峨嵋第几峰。<br>　　王粲不知多少恨，夕阳吟断一声钟。
◎卷.10【云散】韦庄<br>　　云散天边落照和，关关春树鸟声多。刘伶避世唯沈醉，<br>　　甯戚伤时亦浩歌。已恨岁华添皎镜，更悲人事逐颓波。<br>　　青云自有鹓鸿待，莫说他山好薜萝。
◎卷.11【袁州作】韦庄<br>　　家家生计只琴书，一郡清风似鲁儒。山色东南连紫府，<br>　　水声西北属洪都。烟霞尽入新诗卷，郭邑闲开古画图。<br>　　正是江村春酒熟，更闻春鸟劝提壶。
◎卷.12【题袁州谢秀才所居】韦庄<br>　　主人年少已能诗，更有松轩挂夕晖。芳草似袍连径合，<br>　　白云如鸟傍檐飞。但将竹叶消春恨，莫遣杨花上客衣。<br>　　若有前山好烟雨，与君吟到暝钟归。
◎卷.13【谒巫山庙】韦庄<br>　　乱猿啼处访高唐，路入烟霞草木香。山色未能忘宋玉，<br>　　水声犹似哭襄王。朝朝暮暮阳台下，为雨为云楚国亡。<br>　　惆怅庙前无限柳，春来空斗画眉长。
◎卷.14【鹧鸪】韦庄<br>　　南禽无侣似相依，锦翅双双傍马飞。孤竹庙前啼暮雨，<br>　　汨罗祠畔吊残晖。秦人只解歌为曲，越女空能画作衣。<br>　　懊恼泽家非有恨，年年长忆凤城归。
◎卷.15【宿蓬船】韦庄<br>　　夜来江雨宿蓬船，卧听淋铃不忍眠。<br>　　却忆紫微情调逸，阻风中酒过年年。
◎卷.16【送李秀才归荆溪】韦庄<br>　　八月中秋月正圆，送君吟上木兰船。人言格调胜玄度，<br>　　我爱篇章敌浪仙。晚渡去时冲细雨，夜滩何处宿寒烟。<br>　　楚王宫去阳台近，莫倚风流滞少年。
◎卷.17【洪州送西明寺省上人游福建】韦庄<br>　　记得初骑竹马年，送师来往御沟边。荆榛已失当时路，<br>　　槐柳全无旧日烟。远自嵇山游楚泽，又从庐岳去闽川。<br>　　新春阙下应相见，红杏花中觅酒仙。
◎卷.18【建昌渡暝吟】韦庄<br>　　月照临官渡，乡情独浩然。鸟栖彭蠡树，月上建昌船。<br>　　市散渔翁醉，楼深贾客眠。隔江何处笛，吹断绿杨烟。
◎卷.19【岁除对王秀才作】韦庄<br>　　我惜今宵促，君愁玉漏频。岂知新岁酒，犹作异乡身。<br>　　雪向寅前冻，花从子后春。到明追此会，俱是隔年人。
◎卷.20【酒渴爱江清】韦庄<br>　　酒渴何方疗，江波一掬清。泻瓯如练色，漱齿作泉声。<br>　　味带他山雪，光含白露精。只应千古后，长称伯伦情。
◎卷.21【和李秀才郊墅早春吟兴十韵】韦庄<br>　　暖律变寒光，东君景渐长。我悲游海峤，君说住柴桑。<br>　　雪色随高岳，冰声陷古塘。草根微吐翠，梅朵半含霜。<br>　　酒市多逋客，渔家足夜航。匡庐云傍屋，彭蠡浪冲床。<br>　　绿摆杨枝嫩，红挑菜甲香。凤凰城已尽，鹦鹉赋应狂。<br>　　伫见龙辞沼，宁忧雁失行。不应双剑气，长在斗牛傍。
◎卷.22【泛鄱阳湖】韦庄<br>　　四顾无边鸟不飞，大波惊隔楚山微。纷纷雨外灵均过，<br>　　瑟瑟云中帝子归。迸鲤似棱投远浪，小舟如叶傍斜晖。<br>　　鸱夷去后何人到，爱者虽多见者稀。
◎卷.23【黄藤山下闻猿】韦庄<br>　　黄藤山下驻归程，一夜号猿吊旅情。入耳便能生百恨，<br>　　断肠何必待三声。穿云宿处人难见，望月啼时兔正明。<br>　　好笑五陵年少客，壮心无事也沾缨。
◎卷.24【章江作】韦庄<br>　　杜陵归客正裴回，玉笛谁家叫落梅。之子棹从天外去，<br>　　故人书自日边来。杨花慢惹霏霏雨，竹叶闲倾满满杯。<br>　　欲问维扬旧风月，一江红树乱猿哀。
◎卷.25【南游富阳江中作】韦庄<br>　　南去又南去，此行非自期。一帆云作伴，千里月相随。<br>　　浪迹花应笑，衰容镜每知。乡园不可问，禾黍正离离。
◎卷.26【饶州馀干县琵琶洲有故韩宾客宣城裴尚书修行…因以和吟】韦庄<br>　　琵琶洲近斗牛星，鸾凤曾于此放情。已觉地灵因昴降，<br>　　更闻川媚有珠生。一滩红树留佳气，万古清弦续政声。<br>　　戟户尽移天上去，里人空说旧簪缨。
◎卷.27【九江逢卢员外】韦庄<br>　　前年风月宿琴堂，大媚仙山近帝乡。别后几沾新雨露，<br>　　乱来犹记旧篇章。陶潜岂是铜符吏，田凤终为锦帐郎。<br>　　莫怪相逢倍惆怅，九江烟月似潇湘。
◎卷.28【南昌晚眺】韦庄<br>　　南昌城郭枕江烟，章水悠悠浪拍天。芳草绿遮仙尉宅，<br>　　落霞红衬贾人船。霏霏阁上千山雨，嘒嘒云中万树蝉。<br>　　怪得地多章句客，庾家楼在斗牛边。
◎卷.29【衢州江上别李秀才】韦庄<br>　　千山红树万山云，把酒相看日又曛。<br>　　一曲离歌两行泪，更知何地再逢君。
◎卷.30【湘中作】韦庄<br>　　千重烟树万重波，因便何妨吊汨罗。楚地不知秦地乱，<br>　　南人空怪北人多。臣心未肯教迁鼎，天道还应欲止戈。<br>　　否去泰来终可待，夜寒休唱饭牛歌。
◎卷.31【桐庐县作】韦庄<br>　　钱塘江尽到桐庐，水碧山青画不如。白羽鸟飞严子濑，<br>　　绿蓑人钓季鹰鱼。潭心倒影时开合，谷口闲云自卷舒。<br>　　此境只应词客爱，投文空吊木玄虚。
◎卷.32【东阳赠别】韦庄<br>　　绣袍公子出旌旗，送我摇鞭入翠微。大抵行人难诉酒，<br>　　就中辞客易沾衣。去时此地题桥去，归日何年佩印归。<br>　　无限别情言不得，回看溪柳恨依依。
◎卷.33【寄湖州舍弟】韦庄<br>　　半年江上怆离襟，把得新诗喜又吟。多病似逢秦氏药，<br>　　久贫如得顾家金。云烟但有穿杨志，尘土多无作吏心。<br>　　何况别来词转丽，不愁明代少知音。
◎卷.34【信州西三十里山名仙人城下有月岩山其状秀拔…赋是诗】韦庄<br>　　驱车过闽越，路出饶阳西。仙山翠如画，簇簇生虹蜺。<br>　　群峰若侍从，众阜如婴提。岩峦互吞吐，岭岫相追携。<br>　　中有月轮满，皎洁如圆珪。玉皇恣游览，到此神应迷。<br>　　常娥曳霞帔，引我同攀跻。腾腾上天半，玉镜悬飞梯。<br>　　瑶池何悄悄，鸾鹤烟中栖。回头望尘世，露下寒凄凄。
◎卷.35【婺州水馆重阳日作】韦庄<br>　　异国逢佳节，凭高独若吟。一杯今日醉，万里故园心。<br>　　水馆红兰合，山城紫菊深。白衣虽不至，鸥鸟自相寻。
◎卷.36【避地越中作】韦庄<br>　　避世移家远，天涯岁已周。岂知今夜月，还是去年愁。<br>　　露果珠沈水，风萤烛上楼。伤心潘骑省，华发不禁秋。
◎卷.37【抚州江口雨中作】韦庄<br>　　江上闲冲细雨行，满衣风洒绿荷声。<br>　　金骝掉尾横鞭望，犹指庐陵半日程。
◎卷.38【信州溪岸夜吟作】韦庄<br>　　夜倚临溪店，怀乡独苦吟。月当山顶出，星倚水湄沈。<br>　　雾气渔灯冷，钟声谷寺深。一城人悄悄，琪树宿仙禽。
◎卷.39【访浔阳友人不遇】韦庄<br>　　不见安期悔上楼，寂寥人对鹭鸶愁。<br>　　芦花雨急江烟暝，何处潺潺独棹舟。
◎卷.40【东林寺再遇僧益大德】韦庄<br>　　见师初事懿皇朝，三殿归来白马骄。上讲每教倾国听，<br>　　承恩偏得内官饶。当时可爱人如画，今日相逢鬓已凋。<br>　　若向君门逢旧友，为传音信到云霄。
◎卷.41【西塞山下作】韦庄<br>　　西塞山前水似蓝，乱云如絮满澄潭。孤峰渐映湓城北，<br>　　片月斜生梦泽南。爨动晓烟烹紫蕨，露和香蒂摘黄柑。<br>　　他年却棹扁舟去，终傍芦花结一庵。
◎卷.42【齐安郡】韦庄<br>　　弥棹齐安郡，孤城百战残。傍村林有虎，带郭县无官。<br>　　暮角梅花怨，清江桂影寒。黍离缘底事，撩我起长叹。
◎卷.43【夏口行寄婺州诸弟】韦庄<br>　　回头烟树各天涯，婺女星边远寄家。尽眼楚波连梦泽，<br>　　满衣春雪落江花。双双得伴争如雁，一一归巢却羡鸦。<br>　　谁道我随张博望，悠悠空外泛仙槎。
◎卷.44【南省伴直（甲寅年自江南到京后作）】韦庄<br>　　文昌二十四仙曹，尽倚红檐种露桃。一洞烟霞人迹少，<br>　　六行槐柳鸟声高。星分夜彩寒侵帐，兰惹春香绿映袍。<br>　　何事爱留诗客宿，满庭风雨竹萧骚。
◎卷.45【鄠杜旧居二首】韦庄<br>　　却到山阳事事非，谷云谿鸟尚相依。阮咸贫去田园尽，<br>　　向秀归来父老稀。秋雨几家红稻熟，野塘何处锦鳞肥。<br>　　年年为献东堂策，长是芦花别钓矶。<br>　　一径寻村渡碧溪，稻花香泽水千畦。云中寺远磬难识，<br>　　竹里巢深鸟易迷。紫菊乱开连井合，红榴初绽拂檐低。<br>　　归来满把如渑酒，何用伤时叹凤兮。
◎卷.46【寄江南诸弟】韦庄<br>　　万里逢归雁，乡书忍泪封。吾身不自保，尔道各何从。<br>　　性拙唯多蹇，家贫半为慵。只思溪影上，卧看玉华峰。
◎卷.47【投寄旧知】韦庄<br>　　却将憔悴入都门，自喜青霄足故人。万里有家留百越，<br>　　十年无路到三秦。摧残不是当时貌，流落空馀旧日贫。<br>　　多谢青云好知己，莫教归去重沾巾。
◎卷.48【癸丑年下第献新先辈】韦庄<br>　　五更残月省墙边，绛旆蜺旌卓晓烟。千炬火中莺出谷，<br>　　一声钟后鹤冲天。皆乘骏马先归去，独被羸童笑晚眠。<br>　　对酒暂时情豁尔，见花依旧涕潸然。未酬阚泽佣书债，<br>　　犹欠君平卖卜钱。何事欲休休不得，来年公道似今年。
◎卷.49【题汧阳县马跑泉李学士别业】韦庄<br>　　水满寒塘菊满篱，篱边无限彩禽飞。西园夜雨红樱熟，<br>　　南亩清风白稻肥。草色自留闲客住，泉声如待主人归。<br>　　九霄岐路忙于火，肯恋斜阳守钓矶。
◎卷.50【绛州过夏留献郑尚书】韦庄<br>　　朝朝沈醉引金船，不觉西风满树蝉。光景暗消银烛下，<br>　　梦魂长寄玉轮边。因循每被时流诮，奋发须由国士怜。<br>　　明月客肠何处断，绿槐风里独扬鞭。
◎卷.51【绥州作】韦庄<br>　　雕阴无树水难流，雉堞连云古帝州。带雨晚驼鸣远戍，<br>　　望乡孤客倚高楼。明妃去日花应笑，蔡琰归时鬓已秋。<br>　　一曲单于暮烽起，扶苏城上月如钩。<br>第六百九十九卷
◎卷.1【与东吴生相遇（及第后出关作）】韦庄<br>　　十年身事各如萍，白首相逢泪满缨。老去不知花有态，<br>　　乱来唯觉酒多情。贫疑陋巷春偏少，贵想豪家月最明。<br>　　且对一尊开口笑，未衰应见泰阶平。
◎卷.2【庭前桃】韦庄<br>　　曾向桃源烂漫游，也同渔父泛仙舟。皆言洞里千株好，<br>　　未胜庭前一树幽。带露似垂湘女泪，无言如伴息妫愁。<br>　　五陵公子饶春恨，莫引香风上酒楼。
◎卷.3【丙辰年鄜州遇寒食城外醉吟五首】韦庄<br>　　满街杨柳绿丝烟，画出清明二月天。<br>　　好是隔帘花树动，女郎撩乱送秋千。<br>　　雕阴寒食足游人，金凤罗衣湿麝薰。<br>　　肠断入城芳草路，淡红香白一群群。<br>　　开元坡下日初斜，拜扫归来走钿车。<br>　　可惜数株红艳好，不知今夜落谁家。<br>　　马骄风疾玉鞭长，过去唯留一阵香。<br>　　闲客不须烧破眼，好花皆属富家郎。<br>　　雨丝烟柳欲清明，金屋人闲暖凤笙。<br>　　永日迢迢无一事，隔街闻筑气球声。
◎卷.4【宜君县比卜居不遂，留题王秀才别墅二首】韦庄<br>　　本期同此卧林丘，榾柮炉前拥布裘。<br>　　何事却骑羸马去，白云红树不相留。<br>　　明月严霜扑皂貂，羡君高卧正逍遥。<br>　　门前积雪深三尺，火满红炉酒满瓢。
◎卷.5【鄜州留别张员外】韦庄<br>　　江南相送君山下，塞北相逢朔漠中。三楚故人皆是梦，<br>　　十年陈事只如风。莫言身世他时异，且喜琴尊数日同。<br>　　惆怅却愁明日别，马嘶山店雨濛濛。
◎卷.6【病中闻相府夜宴戏赠集贤卢学士】韦庄<br>　　满筵红蜡照香钿，一夜歌钟欲沸天。花里乱飞金错落，<br>　　月中争认绣连乾。尊前莫话诗三百，醉后宁辞酒十千。<br>　　无那两三新进士，风流长得饮徒怜。
◎卷.7【出关】韦庄<br>　　马嘶烟岸柳阴斜，东去关山路转赊。到处因循缘嗜酒，<br>　　一生惆怅为判花。危时只合身无著，白日那堪事有涯。<br>　　正是灞陵春酬绿，仲宣何事独辞家。
◎卷.8【过樊川旧居（时在华州驾前奉使入蜀作）】韦庄<br>　　却到樊川访旧游，夕阳衰草杜陵秋。应刘去后苔生阁，<br>　　稽阮归来雪满头。能说乱离惟有燕，解偷闲暇不如鸥。<br>　　千桑万海无人见，横笛一声空泪流。
◎卷.9【长安旧里】韦庄<br>　　满目墙匡春草深，伤时伤事更伤心。<br>　　车轮马迹今何在，十二玉楼无处寻。
◎卷.10【过渼陂怀旧】韦庄<br>　　辛勤曾寄玉峰前，一别云溪二十年。三径荒凉迷竹树，<br>　　四邻凋谢变桑田。渼陂可是当时事，紫阁空馀旧日烟。<br>　　多少乱离无处问，夕阳吟罢涕潸然。
◎卷.11【汧阳间（一作汧阳县阁）】韦庄<br>　　汧水悠悠去似絣，远山如画翠眉横。僧寻野渡归吴岳，<br>　　雁带斜阳入渭城。边静不收蕃帐马，地贫惟卖陇山鹦。<br>　　牧童何处吹羌笛，一曲梅花出塞声。
◎卷.12【焦崖阁】韦庄<br>　　李白曾歌蜀道难，长闻白日上青天。<br>　　今朝夜过焦崖阁，始信星河在马前。
◎卷.13【鸡公帻（去褒城县二十里）】韦庄<br>　　石状虽如帻，山形可类鸡。向风疑欲斗，带雨似闻啼。<br>　　蔓织青笼合，松长翠羽低。不鸣非有意，为怕客奔齐。<br>第七百卷
◎卷.1【平陵老将（此以下诗皆集外补遗）】韦庄<br>　　白羽金仆姑，腰悬双辘轳。前年葱岭北，独战云中胡。<br>　　匹马塞垣老，一身如鸟孤。归来辞第宅，却占平陵居。
◎卷.2【即事】韦庄<br>　　乱世时偏促，阴天日易昏。无言搔白首，憔悴倚东门。
◎卷.3【姬人养蚕】韦庄<br>　　昔年爱笑蚕家妇，今日辛勤自养蚕。<br>　　仍道不愁罗与绮，女郎初解织桑篮。
◎卷.4【长干塘别徐茂才】韦庄<br>　　乱离时节别离轻，别酒应须满满倾。<br>　　才喜相逢又相送，有情争得似无情。
◎卷.5【勉儿子】韦庄<br>　　养尔逢多难，常忧学已迟。辟疆为上相，何必待从师。
◎卷.6【乞彩笺歌】韦庄<br>　　浣花溪上如花客，绿闇红藏人不识。留得溪头瑟瑟波，<br>　　泼成纸上猩猩色。手把金刀擘彩云，有时剪破秋天碧。<br>　　不使红霓段段飞，一时驱上丹霞壁。蜀客才多染不供，<br>　　卓文醉后开无力。孔雀衔来向日飞，翩翩压折黄金翼。<br>　　我有歌诗一千首，磨砻山岳罗星斗。开卷长疑雷电惊，<br>　　挥毫只怕龙蛇走。班班布在时人口，满袖松花都未有。<br>　　人间无处买烟霞，须知得自神仙手。也知价重连城璧，<br>　　一纸万金犹不惜。薛涛昨夜梦中来，殷勤劝向君边觅。
◎卷.7【白牡丹】韦庄<br>　　闺中莫妒新妆妇，陌上须惭傅粉郎。<br>　　昨夜月明浑似水，入门唯觉一庭香。
◎卷.8【悯耕者】韦庄<br>　　何代何王不战争，尽从离乱见清平。<br>　　如今暴骨多于土，犹点乡兵作戍兵。
◎卷.9【壶关道中作】韦庄<br>　　处处兵戈路不通，却从山北去江东。<br>　　黄昏欲到壶关寨，匹马寒嘶野草中。
◎卷.10【题酒家】韦庄<br>　　酒绿花红客爱诗，落花春岸酒家旗。<br>　　寻思避世为逋客，不醉长醒也是痴。
◎卷.11【寄舍弟】韦庄<br>　　每吟富贵他人合，不觉汍澜又湿衣。<br>　　万里日边乡树远，何年何路得同归。
◎卷.12【仆者杨金】韦庄<br>　　半年辛苦葺荒居，不独单寒腹亦虚。<br>　　努力且为田舍客，他年为尔觅金鱼。
◎卷.13【春陌二首】韦庄<br>　　满街芳草卓香车，仙子门前白日斜。<br>　　肠断东风各回首，一枝春雪冻梅花。<br>　　嫩烟轻染柳丝黄，句引花枝笑凭墙。<br>　　马上王孙莫回首，好风偏逐羽林郎。
◎卷.14【赠姬人】韦庄<br>　　莫恨红裙破，休嫌白屋低。请看京与洛，谁在旧香闺。
◎卷.15【中酒】韦庄<br>　　南邻酒熟爱相招，蘸甲倾来绿满瓢。<br>　　一醉不知三日事，任他童稚作渔樵。
◎卷.16【暴雨】韦庄<br>　　江村入夏多雷雨，晓作狂霖晚又晴。<br>　　波浪不知深几许，南湖今与北湖平。
◎卷.17【悼亡姬】韦庄<br>　　凤去鸾归不可寻，十洲仙路彩云深。若无少女花应老，<br>　　为有姮娥月易沈。竹叶岂能消积恨，丁香空解结同心。<br>　　湘江水阔苍梧远，何处相思弄舜琴。
◎卷.18【独吟（以下四首，俱悼亡姬作）】韦庄<br>　　默默无言恻恻悲，闲吟独傍菊花篱。只今已作经年别，<br>　　此后知为几岁期。开箧每寻遗念物，倚楼空缀悼亡诗。<br>　　夜来孤枕空肠断，窗月斜辉梦觉时。
◎卷.19【悔恨】韦庄<br>　　六七年来春又秋，也同欢笑也同愁。才闻及第心先喜，<br>　　试说求婚泪便流。几为妒来频敛黛，每思闲事不梳头。<br>　　如今悔恨将何益，肠断千休与万休。
◎卷.20【虚席】韦庄<br>　　一闭香闺后，罗衣尽施僧。鼠偷筵上果，蛾扑帐前灯。<br>　　土蚀钗无凤，尘生镜少菱。有时还影响，花叶曳香缯。
◎卷.21【旧居】韦庄<br>　　芳草又芳草，故人杨子家。青云容易散，白日等闲斜。<br>　　皓质留残雪，香魂逐断霞。不知何处笛，一夜叫梅花。
◎卷.22【晏起】韦庄<br>　　尔来中酒起常迟，卧看南山改旧诗。<br>　　开户日高春寂寂，数声啼鸟上花枝。
◎卷.23【幽居春思】韦庄<br>　　绿映红藏江上村，一声鸡犬似山源。<br>　　闭门尽日无人到，翠羽春禽满树喧。
◎卷.24【思归引】韦庄<br>　　越鸟南翔雁北飞，两乡云路各言归。<br>　　如何我是飘飘者，独向江头恋钓矶。
◎卷.25【与小女】韦庄<br>　　见人初解语呕哑，不肯归眠恋小车。<br>　　一夜娇啼缘底事，为嫌衣少缕金华。
◎卷.26【虎迹】韦庄<br>　　白额频频夜到门，水边踪迹渐成群。<br>　　我今避世栖岩穴，岩穴如何又见君。
◎卷.27【买酒不得】韦庄<br>　　停尊待尔怪来迟，手挈空瓶毷氉归。<br>　　满面春愁消不得，更看溪鹭寂寥飞。
◎卷.28【得故人书】韦庄<br>　　正向溪头自采苏，青云忽得故人书。<br>　　殷勤问我归来否，双阙而今画不如。
◎卷.29【洪州送僧游福建】韦庄<br>　　八月风波似鼓鼙，可堪波上各东西。<br>　　殷勤早作归来计，莫恋猿声住建溪。
◎卷.30【闻回戈军】韦庄<br>　　上将鏖兵又欲旋，翠华巡幸已三年。<br>　　营中不用栽杨柳，愿戴儒冠为控弦。
◎卷.31【南邻公子】韦庄<br>　　南邻公子夜归声，数炬银灯隔竹明。<br>　　醉凭马鬃扶不起，更邀红袖出门迎。
◎卷.32【忆小女银娘】韦庄<br>　　睦州江上水门西，荡桨扬帆各解携。<br>　　今日天涯夜深坐，断肠偏忆阿银犁。
◎卷.33【女仆阿汪】韦庄<br>　　念尔辛勤岁已深，乱离相失又相寻。<br>　　他年待我门如市，报尔千金与万金。
◎卷.34【河清县河亭】韦庄<br>　　由来多感莫凭高，竟日衷肠似有刀。<br>　　人事任成陵与谷，大河东去自滔滔。
◎卷.35【钟陵夜阑作】韦庄<br>　　钟陵风雪夜将深，坐对寒江独苦吟。<br>　　流落天涯谁见问，少卿应识子卿心。
◎卷.36【悼杨氏妓琴弦】韦庄<br>　　魂归寥廓魄归烟，只住人间十八年。<br>　　昨日施僧裙带上，断肠犹系琵琶弦。
◎卷.37【残花】韦庄<br>　　江头沈醉泥斜晖，却向花前恸哭归。<br>　　惆怅一年春又去，碧云芳草两依依。
◎卷.38【岁晏同左生作】韦庄<br>　　岁暮乡关远，天涯手重携。雪埋江树短，云压夜城低。<br>　　宝瑟湘灵怨，清砧杜魄啼。不须临皎镜，年长易凄凄。
◎卷.39【咸阳怀古】韦庄<br>　　城边人倚夕阳楼，城上云凝万古愁。山色不知秦苑废，<br>　　水声空傍汉宫流。李斯不向仓中悟，徐福应无物外游。<br>　　莫怪楚吟偏断骨，野烟踪迹似东周。
◎卷.40【和同年韦学士华下途中见寄】韦庄<br>　　绿杨城郭雨凄凄，过尽千轮与万蹄。送我独游三蜀路，<br>　　羡君新上九霄梯。马惊门外山如活，花笑尊前客似泥。<br>　　正是清和好时节，不堪离恨剑门西。
◎卷.41【春愁】韦庄<br>　　自有春愁正断魂，不堪芳草思王孙。<br>　　落花寂寂黄昏雨，深院无人独倚门。
◎卷.42【伤灼灼（灼灼，蜀之丽人也）】韦庄<br>　　尝闻灼灼丽于花，云髻盘时未破瓜。桃脸曼长横绿水，<br>　　玉肌香腻透红纱。多情不住神仙界，薄命曾嫌富贵家。<br>　　流落锦江无处问，断魂飞作碧天霞。
◎卷.43【汉州】韦庄<br>　　比侬初到汉州城，郭邑楼台触目惊。松桂影中旌旆色，<br>　　芰荷风里管弦声。人心不似经离乱，时运还应却太平。<br>　　十日醉眠金雁驿，临岐无恨脸波横。
◎卷.44【长安清明】韦庄<br>　　蚤是伤春梦雨天，可堪芳草更芊芊。内官初赐清明火，<br>　　上相闲分白打钱。紫陌乱嘶红叱拨，绿杨高映画秋千。<br>　　游人记得承平事，暗喜风光似昔年。
◎卷.45【秋霁晚景】韦庄<br>　　秋霁禁城晚，六街烟雨残。墙头山色健，林外鸟声欢。<br>　　翘日楼台丽，清风剑佩寒。玉人襟袖薄，斜凭翠阑干。
◎卷.46【和人春暮书事寄崔秀才】韦庄<br>　　半掩朱门白日长，晚风轻堕落梅妆。不知芳草情何限，<br>　　只怪游人思易伤。才见早春莺出谷，已惊新夏燕巢梁。<br>　　相逢只赖如渑酒，一曲狂歌入醉乡。
◎卷.47【古离别】韦庄<br>　　一生风月供惆怅，到处烟花恨别离。<br>　　止竟多情何处好，少年长抱少年悲。
◎卷.48【边上逢薛秀才话旧】韦庄<br>　　前年同醉武陵亭，绝倒闲谭坐到明。也有绛唇歌白雪，<br>　　更怜红袖夺金觥。秦云一散如春梦，楚市千烧作故城。<br>　　今日皤然对芳草，不胜东望涕交横。
◎卷.49【饮散呈主人】韦庄<br>　　梦觉笙歌散，空堂寂寞秋。更闻城角弄，烟雨不胜愁。
◎卷.50【使院黄葵花】韦庄<br>　　薄妆新著淡黄衣，对捧金炉侍醮迟。向月似矜倾国貌，<br>　　倚风如唱步虚词。乍开檀炷疑闻语，试与云和必解吹。<br>　　为报同人看来好，不禁秋露即离披。
◎卷.51【摇落】韦庄<br>　　摇落秋天酒易醒，凄凄长似别离情。<br>　　黄昏倚柱不归去，肠断绿荷风雨声。
◎卷.52【奉和观察郎中春暮忆花言怀见寄四韵之什】韦庄<br>　　天畔峨嵋簇簇青，楚云何处隔重扃。落花带雪埋芳草，<br>　　春雨和风湿画屏。对酒莫辞冲暮角，望乡谁解倚南亭。<br>　　惟君信我多惆怅，只愿陶陶不愿醒。
◎卷.53【奉和左司郎中春物暗度感而成章】韦庄<br>　　才喜新春已暮春，夕阳吟杀倚楼人。锦江风散霏霏雨，<br>　　花市香飘漠漠尘。今日尚追巫峡梦，少年应遇洛川神。<br>　　有时自患多情病，莫是生前宋玉身。
◎卷.54【少年行】韦庄<br>　　五陵豪客多，买酒黄金盏。醉下酒家楼，美人双翠幰。<br>　　挥剑邯郸市，走马梁王苑。乐事殊未央，年华已云晚。
◎卷.55【令狐亭】韦庄<br>　　若非天上神仙宅，须是人间将相家。<br>　　想得当时好烟月，管弦吹杀后庭花。
◎卷.56【闺月】韦庄<br>　　明月照前除，烟华蕙兰湿。清风行处来，白露寒蝉急。<br>　　美人情易伤，暗上红楼立。欲言无处言，但向姮娥泣。
◎卷.57【闺怨】韦庄<br>　　戚戚彼何人，明眸利于月。啼妆晓不干，素面凝香雪。<br>　　良人去淄右，镜破金簪折。空藏兰蕙心，不忍琴中说。
◎卷.58【上春词】韦庄<br>　　曈曨赫日东方来，禁城烟暖蒸青苔。金楼美人花屏开，<br>　　晨妆未罢车声催。幽兰报暖紫芽折，夭花愁艳蝶飞回。<br>　　五陵年少惜花落，酒浓歌极翻如哀。四时轮环终又始，<br>　　百年不见南山摧。游人陌上骑生尘，颜子门前吹死灰。
◎卷.59【捣练篇】韦庄<br>　　月华吐艳明烛烛，青楼妇唱捣衣曲。白袷丝光织鱼目，<br>　　菱花绶带鸳鸯簇。临风缥缈叠秋雪，月下丁冬捣寒玉。<br>　　楼兰欲寄在何乡，凭人与系征鸿足。
◎卷.60【杂体联锦】韦庄<br>　　携手重携手，夹江金线柳。江上柳能长，行人恋尊酒。<br>　　尊酒意何深，为郎歌玉簪。玉簪声断续，钿轴鸣双毂。<br>　　双毂去何方，隔江春树绿。树绿酒旗高，泪痕沾绣袍。<br>　　袍缝紫鹅湿，重持金错刀。错刀何灿烂，使我肠千断。<br>　　肠断欲何言，帘动真珠繁。真珠缀秋露，秋露沾金盘。<br>　　金盘湛琼液，仙子无归迹。无迹又无言，海烟空寂寂。<br>　　寂寂古城道，马嘶芳岸草。岸草接长堤，长堤人解携。<br>　　解携忽已久，缅邈空回首。回首隔天河，恨唱莲塘歌。<br>　　莲塘在何许，日暮西山雨。
◎卷.61【长安春】韦庄<br>　　长安二月多香尘，六街车马声辚辚。家家楼上如花人，<br>　　千枝万枝红艳新。帘间笑语自相问，何人占得长安春？<br>　　长安春色本无主，古来尽属红楼女。如今无奈杏园人，<br>　　骏马轻车拥将去。
◎卷.62【抚盈歌】韦庄<br>　　凤縠兮鸳绡，霞疏兮绮寮。玉庭兮春昼，金屋兮秋宵。<br>　　愁瞳兮月皎，笑颊兮花娇。罗轻兮浓麝，室暖兮香椒。<br>　　銮舆去兮萧屑，七丝断兮泬寥，主父卧兮漳水，<br>　　君王幸兮云轺。铅华窅窕兮秾姿，棠公肸蚃兮靡依。<br>　　翠华长逝兮莫追，晏相望门兮空悲。
◎卷.63【赠峨嵋山弹琴李处士】韦庄<br>　　峨嵋山下能琴客，似醉似狂人不测。何须见我眼偏青，<br>　　未见我身头已白。茫茫四海本无家，一片愁云飏秋碧。<br>　　壶中醉卧日月明，世上长游天地窄。晋朝叔夜旧相知，<br>　　蜀郡文君小来识。后生常建彼何人，赠我篇章苦雕刻。<br>　　名卿名相尽知音，遇酒遇琴无间隔。如今世乱独翛然，<br>　　天外鸿飞招不得。余今正泣杨朱泪，八月边城风刮地。<br>　　霓旌绛旆忽相寻，为我尊前横绿绮。一弹猛雨随手来，<br>　　再弹白雪连天起。凄凄清清松上风，咽咽幽幽陇头水。<br>　　吟蜂绕树去不来，别鹤引雏飞又止。锦麟不动惟侧头，<br>　　白马仰听空竖耳。广陵故事无人知，古人不说今人疑。<br>　　子期子野俱不见，乌啼鬼哭空伤悲。坐中词客悄无语，<br>　　帘外月华庭欲午。为君吟作听琴歌，为我留名系仙谱。
◎卷.64【江皋赠别】韦庄<br>　　金管多情恨解携，一声歌罢客如泥。江亭系马绿杨短，<br>　　野岸维舟春草齐。帝子梦魂烟水阔，谢公诗思碧云低，<br>　　风前不用频挥手，我有家山白日西。
◎卷.65【南阳小将张彦硖口镇税人场射虎歌（一作白居易诗）】韦庄<br>　　海内昔年狎太平，横目穰穰何峥嵘。天生天杀岂天怒，<br>　　忍使朝朝喂猛虎。关东驿路多丘荒，行人最忌税人场。<br>　　张彦雄特制残暴，见之叱起如叱羊。鸣弦霹雳越幽阻，<br>　　往往依林犹抵拒。草际旋看委锦茵，腰间不更抽白羽。<br>　　老饕已毙众雏恐，童稚揶揄皆自勇。忠良效顺势亦然，<br>　　一剑猜狂敢轻动。有文有武方为国，不是英雄伏不得。<br>　　试征张彦作将军，几个将军愿策勋？
◎卷.66【下邽感旧】韦庄<br>　　昔为童稚不知愁，竹马闲乘绕县游。曾为看花偷出郭，<br>　　也因逃学暂登楼。招他邑客来还醉，儳得先生去始休。<br>　　今日故人何处问，夕阳衰草尽荒丘。
◎卷.67【涂次逢李氏兄弟感旧】韦庄<br>　　御沟西面朱门宅，记得当时好弟兄。晓傍柳阴骑竹马，<br>　　夜隈灯影弄先生。巡街趁蝶衣裳破，上屋探雏手脚轻。<br>　　今日相逢俱老大，忧家忧国尽公卿。
◎卷.68【龙潭（一作僧应物诗）】韦庄<br>　　激石悬流雪满湾，九龙潜处野云闲。欲行甘雨四天下，<br>　　且隐澄潭一顷间。浪引浮槎依北岸，波分晚日见东山。<br>　　垂髯傥遇穆王驾，阆苑周流应未还。
◎卷.69【江上别李秀才】韦庄<br>　　前年相送灞陵春，今日天涯各避秦。<br>　　莫向尊前惜沈醉，与君俱是异乡人。
◎卷.70【句】韦庄<br>　　印将金锁锁，帘用玉钩钩。（《北梦琐言》云：<br>　　杜荀鹤尝吟一联诗云：旧衣灰絮絮，新酒竹篘篘。<br>　　或话于庄，庄拟之云云。即大拜之祥也）<br>　　不随妖艳开，独媚玄冥节。（咏梅，见《海录碎事》）<br>　　岂是为穷常见隔，只应嫌酒不相过。（赠贯休，<br>　　见《高僧传》）<br>第七百零一卷
◎卷.1【拟塞外征行】王贞白<br>　　寇骑满鸡田，都护欲临边。青泥方绝漠，怀剑始辞燕。<br>　　旌旗挂龙虎，壮士募鹰鹯。长城威十万，高岭奋三千。<br>　　行行向马邑，去去指祁连。鼓声遥赤塞，兵气远冲天。<br>　　对阵云初上，临城月始悬。风惊烽易灭，沙暗马难前。<br>　　恩重恒思报，劳心屡损年。微功一可立，身轻不自怜。
◎卷.2【芦苇】王贞白<br>　　高士想江湖，湖闲庭植芦。清风时有至，绿竹兴何殊。<br>　　嫩喜日光薄，疏忧雨点粗。惊蛙跳得过，斗雀袅如无。<br>　　未织巴篱护，几抬邛竹扶。惹烟轻弱柳，蘸水漱清蒲。<br>　　溉灌情偏重，琴樽赏不孤。穿花思钓叟，吹叶少羌雏。<br>　　寒色暮天映，秋声远籁俱。朗吟应有趣，潇洒十馀株。
◎卷.3【田舍曲】王贞白<br>　　古今利名路，只在侬门前。至老不离家，一生常晏眠。<br>　　牛羊晚自归，儿童戏野田。岂思封侯贵，唯只待丰年。<br>　　征赋岂辞苦，但愿时官贤。时官苟贪浊，田舍生忧煎。
◎卷.4【妾薄命】王贞白<br>　　薄命头欲白，频年嫁不成。秦娥未十五，昨夜事公卿。<br>　　岂有机杼力，空传歌舞名。妾专修妇德，媒氏却相轻。
◎卷.5【湘妃怨】王贞白<br>　　舜欲省蛮陬，南巡非逸游。九江沉白日，二女泣沧洲。<br>　　目极楚云断，恨深湘水流。至今闻鼓瑟，咽绝不胜愁。
◎卷.6【长门怨二首】王贞白<br>　　寂寞故宫春，残灯晓尚存。从来非妾过，偶尔失君恩。<br>　　花落伤容鬓，莺啼惊梦魂。翠华如可待，应免老长门。<br>　　叶落长门静，苔生永巷幽。相思对明月，独坐向空楼。<br>　　銮驾迷终转，蛾眉老自愁。昭阳歌舞伴，此夕未知秋。
◎卷.7【有所思（一作长相思）】王贞白<br>　　芙蓉出水时，偶尔便分离。自此无因见，长教挂所思。<br>　　残春不入梦，芳信欲传谁。寂寞秋堂下，空吟小谢诗。
◎卷.8【短歌】王贞白<br>　　物候来相续，新蝉送晚莺。百年休倚赖，一梦甚分明。<br>　　金鼎神仙隐，铜壶昼夜倾。不如早立德，万古有其名。
◎卷.9【御沟水】王贞白<br>　　一带御沟水，绿槐相荫清。此中涵帝泽，无处濯尘缨。<br>　　鸟道来虽险，龙池到自平。朝宗本心切，愿向急流倾。
◎卷.10【少年行二首】王贞白<br>　　游宴不知厌，杜陵狂少年。花时轻暖酒，春服薄装绵。<br>　　戏马上林苑，斗鸡寒食天。鲁儒甘被笑，对策鬓皤然。<br>　　弱冠投边急，驱兵夜渡河。追奔铁马走，杀虏宝刀讹。<br>　　威静黑山路，气含清海波。常闻为突骑，天子赐长戈。
◎卷.11【塞上曲】王贞白<br>　　岁岁但防虏，西征早晚休。匈奴不系颈，汉将但封侯。<br>　　夕照低烽火，寒笳咽戍楼。燕然山上字，男子见须羞。
◎卷.12【长安道】王贞白<br>　　晓鼓人已行，暮鼓人未息。梯航万国来，争先贡金帛。<br>　　不问贤与愚，但论官与职。如何贫书生，只献安边策。
◎卷.13【洛阳道】王贞白<br>　　喧喧洛阳路，奔走争先步。唯恐著鞭迟，谁能更回顾。<br>　　覆车虽在前，润屋何曾惧。贤哉只二疏，东门挂冠去。
◎卷.14【度关山】王贞白<br>　　只领千馀骑，长驱碛邑间。云州多警急，雪夜度关山。<br>　　石响铃声远，天寒弓力悭。秦楼休怅望，不日凯歌还。
◎卷.15【出自蓟北门行】王贞白<br>　　蓟北连极塞，塞色昼冥冥。战地骸骨满，长时风雨腥。<br>　　沙河留不定，春草冻难青。万户封侯者，何谋静虏庭。
◎卷.16【从军行】王贞白<br>　　从军朔方久，未省用干戈。只以恩信及，自然戎虏和。<br>　　边声动白草，烧色入枯河。每度因看猎，令人勇气多。
◎卷.17【古悔从军行】王贞白<br>　　忆昔仗孤剑，十年从武威。论兵亲玉帐，逐虏过金微。<br>　　陇水秋先冻，关云寒不飞。辛勤功业在，麟阁志犹违。
◎卷.18【胡笳曲】王贞白<br>　　陇底悲笳引，陇头鸣北风。一轮霜月落，万里塞天空。<br>　　戍卒泪应尽，胡儿哭未终。争教班定远，不念玉关中。
◎卷.19【入塞】王贞白<br>　　玉殿论兵事，君王诏出征。新除羽林将，曾破月支兵。<br>　　惯历塞垣险，能分部落情。从今一战胜，不使虏尘生。
◎卷.20【游仙】王贞白<br>　　我家三岛上，洞户眺波涛。醉背云屏卧，谁知海日高。<br>　　露香红玉树，风绽碧蟠桃。悔与仙子别，思归梦钓鳌。
◎卷.21【歌（一作凉州行）】王贞白<br>　　谁唱关西曲，寂寞夜景深。一声长在耳，万恨重经心。<br>　　调古清风起，曲终凉月沉。却应筵上客，未必是知音。
◎卷.22【经故洛城】王贞白<br>　　卜世何久远，由来仰圣明。山河徒自壮，周召不长生。<br>　　几主任奸谄，诸侯各战争。但馀崩垒在，今古共伤情。
◎卷.23【金陵】王贞白<br>　　六代江山在，繁华古帝都。乱来城不守，战后地多芜。<br>　　寒日随潮落，归帆与鸟孤。兴亡多少事，回首一长吁。
◎卷.24【金陵怀古】王贞白<br>　　恃险不种德，兴亡叹数穷。石城几换主，天堑谩连空。<br>　　御路叠民冢，台基聚牧童。折碑犹有字，多记晋英雄。
◎卷.25【商山】王贞白<br>　　商山名利路，夜亦有人行。四皓卧云处，千秋叠藓生。<br>　　昼烧笼涧黑，残雪隔林明。我待酬恩了，来听水石声。
◎卷.26【庐山】王贞白<br>　　岳立镇南楚，雄名天下闻。五峰高阂日，九叠翠连云。<br>　　夏谷雪犹在，阴岩昼不分。唯应嵩与华，清峻得为群。
◎卷.27【终南山】王贞白<br>　　终朝异五岳，列翠满长安。地去搜扬近，人谋隐遁难。<br>　　水穿诸苑过，雪照一城寒。为问红尘里，谁同驻马看。
◎卷.28【寄郑谷】王贞白<br>　　五百首新诗，缄封寄去时。只凭夫子鉴，不要俗人知。<br>　　火鼠重收布，冰蚕乍吐丝。直须天上手，裁作领巾披。
◎卷.29【题严陵钓台】王贞白<br>　　山色四时碧，溪声七里清。严陵爱此景，下视汉公卿。<br>　　垂钓月初上，放歌风正轻。应怜渭滨叟，匡国正论兵。
◎卷.30【晓泊汉阳渡】王贞白<br>　　落月临古渡，武昌城未开。残灯明市井，晓色辨楼台。<br>　　云自苍梧去，水从嶓冢来。芳洲号鹦鹉，用记祢生才。
◎卷.31【随计】王贞白<br>　　徒步随计吏，辛勤鬓易凋。归期无定日，乡思羡回潮。<br>　　冒雨投前驿，侵星过断桥。何堪穆陵路，霜叶更潇潇。
◎卷.32【白牡丹】王贞白<br>　　谷雨洗纤素，裁为白牡丹。异香开玉合，轻粉泥银盘。<br>　　晓贮露华湿，宵倾月魄寒。家人淡妆罢，无语倚朱栏。
◎卷.33【述松】王贞白<br>　　远谷呈材干，何由入栋梁。岁寒虚胜竹，功绩不如桑。<br>　　秋露落松子，春深裛嫩黄。虽蒙匠者顾，樵采日难防。
◎卷.34【宫池产瑞莲（帖经日试）】王贞白<br>　　雨露及万物，嘉祥有瑞莲。香飘鸡树近，荣占凤池先。<br>　　圣日临双丽，恩波照并妍。愿同指佞草，生向帝尧前。
◎卷.35【送友人南归】王贞白<br>　　南国菖蒲老，知君忆钓船。离京近残暑，归路有新蝉。<br>　　岘首白云起，洞庭秋月悬。若教吟兴足，西笑是何年。
◎卷.36【送马明府归山】王贞白<br>　　辞秩入匡庐，重修靖节居。免遭黑绶束，不与白云疏。<br>　　送吏各献酒，群儿自担书。到时看瀑布，为我谢清虚。
◎卷.37【送韩从事归本道】王贞白<br>　　献捷灵州倅，归时宠拜新。论边多称旨，许国誓亡身。<br>　　马渴黄河冻，雁回青冢春。到蕃唯促战，应不肯和亲。
◎卷.38【秋日旅怀寄右省郑拾遗】王贞白<br>　　永夕愁不寐，草虫喧客庭。半窗分晓月，当枕落残星。<br>　　鬓发游梁白，家山近越青。知音在谏省，苦调有谁听。
◎卷.39【赠刘凝评事】王贞白<br>　　棘寺官初罢，梁园静掩扉。春深颜子巷，花映老莱衣。<br>　　谈史曾无滞，攻书已造微。即膺新宠命，称庆向庭闱。
◎卷.40【忆张处士】王贞白<br>　　天台张处士，诗句造玄微。古乐知音少，名言与俗违。<br>　　山风入松径，海月上岩扉。毕世唯高卧，无人说是非。
◎卷.41【云居长老】王贞白<br>　　巘路蹑云上，来参出世僧。松高半岩雪，竹覆一溪冰。<br>　　不说有为法，非传无尽灯。了然方寸内，应只见南能。
◎卷.42【洗竹】王贞白<br>　　道院竹繁教略洗，鸣琴酌酒看扶疏。不图结实来双凤，<br>　　且要长竿钓巨鱼。锦箨裁冠添散逸，玉芽修馔称清虚。<br>　　有时记得三天事，自向琅玕节下书。
◎卷.43【庾楼晓望】王贞白<br>　　独凭朱槛亦凌晨，山色初明水色新。竹雾晓笼衔岭月，<br>　　蘋风暖送过江春。子城阴处犹残雪，衙鼓声前未有尘。<br>　　三百年来庾楼上，曾经多少望乡人。
◎卷.44【送芮尊师】王贞白<br>　　石上菖蒲节节灵，先生服食得长生。早知避世忧身老，<br>　　近日登山觉步轻。黄鹤待传蓬岛信，丹书应换蕊宫名。<br>　　他年控鲤升天去，庐岳逋民愿从行。
◎卷.45【折杨柳三首（一作段成式诗）】王贞白<br>　　枝枝交影锁长门，嫩色曾沾雨露恩。<br>　　凤辇不来春欲尽，空留莺语到黄昏。<br>　　水殿年年占早芳，柔条风里御炉香。<br>　　如今万乘多巡狩，辇路无阴绿草长。<br>　　嫩叶初齐不耐寒，风和时拂玉栏干。<br>　　征人去日曾攀折，泣雨伤春翠黛残。
◎卷.46【远闻本郡行春到旧山二首】王贞白<br>　　一身从宦留京邑，五马遥闻到旧山。<br>　　已领烟霞光野径，深惭老幼候柴关。<br>　　清风借响松筠外，画隼停晖水石间。<br>　　定掩溪名在图传，共知轩盖此登攀。
◎卷.47【宿新安村步】王贞白<br>　　淅淅寒流涨浅沙，月明空渚遍芦花。<br>　　离人偶宿孤村下，永夜闻砧一两家。
◎卷.48【仙岩二首】王贞白<br>　　白烟昼起丹灶，红叶秋书篆文。<br>　　二十四岩天上，一鸡啼破晴云。<br>　　风呼山鬼服役，月照衡薇结花。<br>　　江暖客寻瑶草，洞深人咽丹霞。
◎卷.49【雨后从陶郎中登庾楼】王贞白<br>　　庾楼逢霁色，夏日欲西曛。虹截半江雨，风驱大泽云。<br>　　岛边渔艇聚，天畔鸟行分。此景堪谁画，文翁请缀文。
◎卷.50【九日长安作】王贞白<br>　　无酒泛金菊，登高但忆秋。归心随旅雁，万里在沧洲。<br>　　残照明天阙，孤砧隔御沟。谁能思落帽，两鬓已添愁。
◎卷.51【晓发萧关】王贞白<br>　　早发长风里，边城曙色间。数鸿寒背碛，片月落临关。<br>　　陇上明星没，沙中夜探还。归程不可问，几日到家山。
◎卷.52【钓台】王贞白<br>　　异代有巢许，方知严子情。旧交虽建国，高卧不求荣。<br>　　溪鸟寒来浴，汀兰暖重生。何颜吟过此，辛苦得浮名。
◎卷.53【寄天台叶尊师】王贞白<br>　　师住天台久，长闻过石桥。晴峰见沧海，深洞彻丹霄。<br>　　采药霞衣湿，煎芝古鼎焦。念予无俗骨，频与鹤书招。
◎卷.54【御试后进诗】王贞白<br>　　三时赐食天厨近，再宿偷吟禁漏清。<br>　　二十五家齐拔宅，人间已写上升名。
◎卷.55【春日咏梅花】王贞白<br>　　靓妆才罢粉痕新，迨晓风回散玉尘。<br>　　若遣有情应怅望，已兼残雪又兼春。
◎卷.56【句】王贞白<br>　　太阳虽不照，梁栋每重阴。（廊下井，以下《吟窗杂录》）<br>　　白发未逢媒，对景且裴回。（丑妇）<br>　　别酒莫辞今夜醉，故人知我几时来。（合赋）<br>　　改贯永留乡党额，减租重感郡侯恩。（洪景卢《野处集》<br>　　载赴选别太守句，贞白自注：蒙本州改坊名为进贤，<br>　　并减户税）<br>第七百零二卷
◎卷.1【登单于台】张蠙<br>　　边兵春尽回，独上单于台。白日地中出，黄河天外来。<br>　　沙翻痕似浪，风急响疑雷。欲向阴关度，阴关晓不开。
◎卷.2【寄友人】张蠙<br>　　恋道欲何如，东西远索居。长疑即见面，翻致久无书。<br>　　甸麦深藏雉，淮苔浅露鱼。相思不我会，明月几盈虚。
◎卷.3【和崔监丞春游郑仆射东园】张蠙<br>　　春兴随花尽，东园自养闲。不离三亩地，似入万重山。<br>　　白鸟穿萝去，清泉抵石还。岂同秦代客，无位隐商山。
◎卷.4【过萧关】张蠙<br>　　出得萧关北，儒衣不称身。陇狐来试客，沙鹘下欺人。<br>　　晓戍残烽火，晴原起猎尘。边戎莫相忌，非是霍家亲。
◎卷.5【盆池】张蠙<br>　　圆内陶化功，外绝众流通。选处离松影，穿时减药丛。<br>　　别疑天在地，长对月当空。每使登门客，烟波入梦中。
◎卷.6【野泉】张蠙<br>　　远出白云中，长年听不同。清声萦乱石，寒色入长空。<br>　　挂壁聊成雨，穿林别起风。温泉非尔数，源发在深空。
◎卷.7【送成州牧】张蠙<br>　　清时为塞郡，自古有儒流。素望知难惬，新恩且用酬。<br>　　犬牙连蜀国，兵额贯秦州。只作三年别，谁能听邑留。
◎卷.8【蓟北书事】张蠙<br>　　度碛如经海，茫然但见空。戍楼承落日，沙塞碍惊蓬。<br>　　暑过燕僧出，时平虏客通。逢人皆上将，谁有定边功。
◎卷.9【送徐州薛尚书】张蠙<br>　　上将出儒中，论诗拟立功。州从禹后别，军自汉来雄。<br>　　远驿销寒日，严城肃暮空。龙颜有遗庙，犹得奠英风。
◎卷.10【贻曹郎中】张蠙<br>　　所作高前古，封章自曲台。细看明主意，终用出人才。<br>　　省印寻僧锁，书楼领鹤开。南山有旧友，时向白云来。
◎卷.11【送缙云尉】张蠙<br>　　释褐从仙尉，之官兴若何。去程唯水石，公署在云萝。<br>　　野饭楼中迥，晴峰案上多。三年罢趋府，应更战高科。
◎卷.12【送董卿赴台州】张蠙<br>　　九陌除书出，寻僧问海城。家从中路挈，吏隔数州迎。<br>　　夜蚌侵灯影，春禽杂橹声。开图见异迹，思上石桥行。
◎卷.13【送友人赴泾州幕（一作送李中丞再赴虔州）】张蠙<br>　　杏园沈饮散，荣别就佳招。日月相期尽，山川独去遥。<br>　　府楼明蜀雪，关碛转胡雕。纵有烟尘动，应随上策销。
◎卷.14【逢漳州崔使君北归】张蠙<br>　　在郡多殊称，无人不望回。离城携客去，度岭担猿来。<br>　　障写经冬蕊，瓶缄落暑梅。长安有归宅，归见锁青苔。
◎卷.15【云朔逢山友】张蠙<br>　　会面却生疑，居然似梦归。塞深行客少，家远识人稀。<br>　　战马分旗牧，惊禽曳箭飞。将军虽异礼，难便脱麻衣。
◎卷.16【别后寄友生（一作崔鲁诗）】张蠙<br>　　上马如飞鸟，飘然隔去尘。共看今夜月，独作异乡人。<br>　　就养江南熟，移居井赋新。襄阳曾卜隐，应与孟家邻。
◎卷.17【边游别友人】张蠙<br>　　欲别不止泪，当杯难强歌。家贫随日长，身病涉寒多。<br>　　雨雪迷燕路，田园隔楚波。良时未自致，归去欲如何。
◎卷.18【边庭送别】张蠙<br>　　一生虽达理，远别亦相悲。白发无修处，青松有老时。<br>　　暮烟传戍起，寒日隔沙垂。若是长安去，何难定后期。
◎卷.19【将之京师留别亲友】张蠙<br>　　达命何劳问，西游且自期。至公如有日，知我岂无时。<br>　　野迥蝉相答，堤长柳对垂。酣歌一举袂，明发不堪思。
◎卷.20【赠别山友】张蠙<br>　　从容无限意，不独为离群。年长惊黄叶，时清厌白云。<br>　　旧山回马见，寒瀑别家闻。相与存吾道，穷通各自分。
◎卷.21【途次绩溪先寄陈明府】张蠙<br>　　入境风烟好，幽人不易传。新居多是客，旧隐半成仙。<br>　　山断云冲骑，溪长柳拂船。何当许过县，闻有箧中篇。
◎卷.22【送友人归武陵】张蠙<br>　　闻近桃源住，无村不是花。戍旗招海客，庙鼓集江鸦。<br>　　别岛垂橙实，闲田长荻芽。游秦未得意，看即更离家。
◎卷.23【乱中寄友人】张蠙<br>　　别来难觅信，何处避艰危。鬓黑无多日，尘清是几时。<br>　　人情将厌武，王泽即兴诗。若便怀深隐，还应圣主知。
◎卷.24【哭建州李员外】张蠙<br>　　诗名不易出，名出又何为。捷到重科早，官终一郡卑。<br>　　素风无后嗣，遗迹有生祠。自罢羊公市，溪猿哭旧时。
◎卷.25【吊孟浩然】张蠙<br>　　每每樵家说，孤坟亦夜吟。若重生此世，应更苦前心。<br>　　名与襄阳远，诗同汉水深。亲栽鹿门树，犹盖石床阴。
◎卷.26【送友人及第归】张蠙<br>　　家林沧海东，未晓日先红。作贡诸蕃别，登科几国同。<br>　　远声鱼呷浪，层气蜃迎风。乡俗稀攀桂，争来问月宫。
◎卷.27【次韵和友人冬月书斋】张蠙<br>　　四季多花木，穷冬亦不凋。薄冰行处断，残火睡来消。<br>　　象版签书帙，蛮藤络酒瓢。公卿有知己，时得一相招。
◎卷.28【过山家】张蠙<br>　　避暑得探幽，忘言遂久留。云深窗失曙，松合径先秋。<br>　　响谷传人语，鸣泉洗客愁。家山不在此，至此可归休。
◎卷.29【宿山驿】张蠙<br>　　驿在千峰里，寒宵独此身。古坟时见火，荒壁悄无邻。<br>　　月白翻惊鸟，云闲欲就人。只应明日鬓，更与老相亲。
◎卷.30【宿开照寺光泽上人院】张蠙<br>　　静室谭玄旨，清宵独细听。真身非有像，至理本无经。<br>　　钟定遥闻水，楼高别见星。不教人触秽，偏说此山灵。
◎卷.31【宿山寺】张蠙<br>　　中峰半夜起，忽觉有青冥。此界自生雨，上方犹有星。<br>　　楼高钟尚远，殿古像多灵。好是潺湲水，房房伴诵经。
◎卷.32【题紫阁院】张蠙<br>　　上方人海外，苔径上千层。洞壑有灵药，房廊无老僧。<br>　　古岩雕素像，乔木挂寒灯。每到思修隐，将回苦不能。
◎卷.33【白菊】张蠙<br>　　秋天木叶干，犹有白花残。举世稀栽得，豪家却画看。<br>　　片苔相应绿，诸卉独宜寒。几度携佳客，登高欲折难。
◎卷.34【丛苇】张蠙<br>　　丛丛寒水边，曾折打鱼船。忽与亭台近，翻嫌岛屿偏。<br>　　花明无月夜，声急正秋天。遥忆巴陵渡，残阳一望烟。
◎卷.35【郑毂补阙山松】张蠙<br>　　心将积雪欺，根与白云离。远寄僧犹忆，高看鹤未知。<br>　　影交新长叶，皴匝旧生枝。多少同时种，深山不得移。
◎卷.36【新竹】张蠙<br>　　新鞭暗入庭，初长两三茎。不是他山少，无如此地生。<br>　　垂梢丛上出，柔叶箨间成。何用高唐峡，风枝扫月明。
◎卷.37【和友人送赵能卿东归】张蠙<br>　　一第时难得，归期日已过。相看玄鬓少，共忆白云多。<br>　　楚阔天垂草，吴空月上波。无人不有遇，之子独狂歌。
◎卷.38【送人归南中】张蠙<br>　　有家谁不别，经乱独难寻。远路波涛恶，穷荒雨雾深。<br>　　烧惊山象出，雷触海鳌沉。为问南迁客，何人在瘴林。
◎卷.39【塞下曲】张蠙<br>　　边事多更变，天心亦为忧。胡兵来作寇，汉将也封侯。<br>　　夜烧冲星赤，寒尘翳日愁。无门展微略，空上望西楼。
◎卷.40【边将二首】张蠙<br>　　历战燕然北，功高剑有威。闻名外国惧，轻命故人稀。<br>　　角怨星芒动，尘愁日色微。从为汉都护，未得脱征衣。<br>　　按剑立城楼，西看极海头。承家为上将，开地得边州。<br>　　碛迥兵难伏，天寒马易收。胡风一度猎，吹裂锦貂裘。
◎卷.41【朔方书事】张蠙<br>　　秋尽角声苦，逢人唯荷戈。城池向陇少，岐路出关多。<br>　　雁远行垂地，烽高影入河。仍闻黑山寇，又觅汉家和。
◎卷.42【经荒驿】张蠙<br>　　古驿成幽境，云萝隔四邻。夜灯移宿鸟，秋雨禁行人。<br>　　废巷荆丛合，荒庭虎迹新。昔年经此地，终日是红尘。
◎卷.43【赠栖白大师】张蠙<br>　　剃发得时名，僧应别应星。偶题皆有诏，闲论便成经。<br>　　扫叶寒烧鼎，融冰晓注瓶。长因内斋出，多客叩禅扃。
◎卷.44【赠闻一上人】张蠙<br>　　见面虽年少，闻名似白头。玄谈穷释旨，清思掩诗流。<br>　　果落痕生砌，松高影上楼。坛场在三殿，应召入焚修。
◎卷.45【赠可伦上人】张蠙<br>　　师教本于空，流来不自东。修从多劫后，行出众人中。<br>　　衲冷湖山雨，幡轻海甸风。游吴累夏讲，还与虎溪同。
◎卷.46【寄法乾寺令諲太师】张蠙<br>　　师居中禁寺，外请已无缘。望幸唯修偈，承恩不乱禅。<br>　　院多喧种药，池有化生莲。何日龙宫里，相寻借法船。
◎卷.47【寄太白禅师】张蠙<br>　　何年万仞顶，独有坐禅僧。客上应无路，人传或见灯。<br>　　斋厨唯有橡，讲石任生藤。遥想东林社，如师谁复能。
◎卷.48【遇道者】张蠙<br>　　数里白云里，身轻无履踪。故寻多不见，偶到即相逢。<br>　　古井生云水，高坛出异松。聊看杏花酌，便似换颜容。
◎卷.49【赠道者】张蠙<br>　　得道疑人识，都城独闭关。头从白后黑，心向闹中闲。<br>　　饥渴唯调气，儿孙亦驻颜。始知仙者隐，殊不在深山。
◎卷.50【雨】张蠙<br>　　半夜西亭雨，离人独启关。桑麻荒旧国，雷电照前山。<br>　　细滴高槐底，繁声叠漏间。唯应孤镜里，明月长愁颜。
◎卷.51【长安春望】张蠙<br>　　明时不敢卧烟霞，又见秦城换物华。残雪未销双凤阙，<br>　　新春已发五侯家。甘贫只拟长缄酒，忍病犹期强采花。<br>　　故国别来桑柘尽，十年兵践海西艖。
◎卷.52【过黄牛峡】张蠙<br>　　黄牛来势泻巴川，叠日孤舟逐峡前。雷电夜惊猿落树，<br>　　波涛愁恐客离船。盘涡逆入嵌空地，断壁高分缭绕天。<br>　　多少人经过此去，一生魂梦怕潺湲。
◎卷.53【逢道者】张蠙<br>　　纵意出山无远近，还如孤鹤在空虚。昔年亲种树皆老，<br>　　此世相逢人自疏。野叶细苞深洞药，岩萝闲束古仙书。<br>　　只寻隐迹归何处，方说烟霞不定居。
◎卷.54【边情】张蠙<br>　　穷荒始得静天骄，又说天兵拟渡辽。圣主尚嫌蕃界近，<br>　　将军莫恨汉庭遥。草枯朔野春难发，冰结河源夏半销。<br>　　惆怅临戎皆效国，岂无人似霍嫖姚。
◎卷.55【赠李司徒】张蠙<br>　　承家拓定陇关西，勋贵名应上将齐。金库夜开龙甲冷，<br>　　玉堂秋闭凤笙低。欢筵每恕娇娥醉，闲枥犹惊战马嘶。<br>　　长怪鲁儒头枉白，不亲弓剑觅丹梯。
◎卷.56【送卢尚书赴灵武】张蠙<br>　　西北正传烽候急，灵州共喜信臣居。从军尽是清才去，<br>　　属郡无非大将除。新地进图移汉界，古城遗碣见蕃书。<br>　　山川不异江湖景，宾馆常闻食有鱼。
◎卷.57【投翰林张侍郎】张蠙<br>　　举家贫拾海边樵，来认仙宗在碧霄。丹穴虽无凡羽翼，<br>　　灵椿还向细枝条。九衢马识他门少，十载身辞故国遥。<br>　　愿与吾君作霖雨，且应平地活枯苗。
◎卷.58【投翰林萧侍郎】张蠙<br>　　九仞墙边绝路岐，野才非合自求知。灵湫岂要鱼栖浪，<br>　　仙桂那容鸟寄枝。纤草不销春气力，微尘还助岳形仪。<br>　　从来为学投文镜，文镜如今更有谁。
◎卷.59【宴驸马宅】张蠙<br>　　牙香禁乐镇相携，日日君恩降紫泥。红药院深人半醉，<br>　　绿杨门掩马频嘶。座中古物多仙意，壁上新诗有御题。<br>　　别向庭芜寘吟石，不教宫妓踏成蹊。
◎卷.60【边将】张蠙<br>　　上马乘秋欲建勋，飞弧夜阙出师频。若无紫塞烟尘事，<br>　　谁识青楼歌舞人。战骨沙中金镞在，贺筵花畔玉蝉新。<br>　　由来边卒皆如此，只是君门合杀身。
◎卷.61【赠水军都将】张蠙<br>　　平生为有安邦术，便别秋曹最上阶。战舰却容儒客卧，<br>　　公厅唯伴野僧斋。裁书榭迥冰胶笔，养药堂深藓惹鞋。<br>　　直待门前见幢节，始应高惬圣君怀。
◎卷.62【赠九江太守】张蠙<br>　　江头暂驻木兰船，渔父来夸太守贤。二邑旋添新户口，<br>　　四营渐废旧戈鋋。笙歌不似经荒后，礼乐犹如未战前。<br>　　昨日西亭从游骑，信旗风里说诗篇。
◎卷.63【赠信安太守】张蠙<br>　　三衢正对福星时，喜得君侯妙抚绥。甲士散教耕垄亩，<br>　　书生闲许从旌旗。条章最是贫家喜，禾黍仍防别郡饥。<br>　　昨日中官说天意，即飞丹诏立新碑。
◎卷.64【赠江都郑明府】张蠙<br>　　他人岂是称才术，才术须观力有馀。兵乱几年临剧邑，<br>　　公清终日似闲居。床头怪石神仙画，箧里华笺将相书。<br>　　更欲栖踪近彭泽，香炉峰下结茅庐。
◎卷.65【赠南昌宰】张蠙<br>　　假邑邀真邑命分，明庭元有至公存。每锄奸弊同荆棘，<br>　　唯抚孤惸似子孙。折狱不曾偏下笔，灵襟长是大开门。<br>　　新衔便合兼朱绂，应待苍生更举论。
◎卷.66【赠丘衙推】张蠙<br>　　仙都高处掩柴扉，人世闻名见者稀。诗逸不拘凡对属，<br>　　易穷皆达圣玄微。偶携童稚离青嶂，便被君侯换白衣。<br>　　任醉宾筵莫深隐，绮罗丝竹胜渔矶。
◎卷.67【献所知】张蠙<br>　　迹熟荀家见弟兄，九霄同与指前程。吹嘘渐觉馨香出，<br>　　梦寐长疑羽翼生。住僻骅骝皆识路，来频鹦鹉亦知名。<br>　　登龙不敢怀他愿，只望为霖致太平。
◎卷.68【投所知】张蠙<br>　　十五年看帝里春，一枝头白未酬身。自闻离乱开公道，<br>　　渐数孤平少屈人。劣马再寻商岭路，扁舟重寄越溪滨。<br>　　省郎门似龙门峻，应借风雷变涸鳞。
◎卷.69【南康夜宴东溪留别郡守陆郎中】张蠙<br>　　飘然野客才无取，多谢君侯独见知。竹叶樽前教驻乐，<br>　　桃花纸上待君诗。香迷蛱蝶投红烛，舞拂蒹葭倚翠帷。<br>　　明发别愁何处去，片帆天际酒醒时。
◎卷.70【言怀】张蠙<br>　　十载声沈觉自非，贱身元合衣荷衣。岂能得路陪先达，<br>　　却拟还家望少微。战马到秋长泪落，伤禽无夜不魂飞。<br>　　平生只学穿杨箭，更向何门是见机。
◎卷.71【喜友人日南回】张蠙<br>　　南游曾去海南涯，此去游人不易归。白日雾昏张夜烛，<br>　　穷冬气暖著春衣。溪荒毒鸟随船啅，洞黑冤蛇出树飞。<br>　　重入帝城何寂寞，共回迁客半轻肥。
◎卷.72【下第述怀】张蠙<br>　　十载长安迹未安，杏花还是看人看。名从近事方知险，<br>　　诗到穷玄更觉难。世薄不惭云路晚，家贫唯怯草堂寒。<br>　　如何直道为身累，坐月眠霜思枉干。
◎卷.73【华阳道者】张蠙<br>　　华阳洞里持真经，心嫌来客风尘腥。惟餐白石过白日，<br>　　拟骑青竹上青冥，翔螭岂作汉武驾，神娥徒降燕昭庭。<br>　　长生不必论贵贱，却是幽人骨主灵。
◎卷.74【夏日题老将林亭】张蠙<br>　　百战功成翻爱静，侯门渐欲似仙家。墙头雨细垂纤草，<br>　　水面风回聚落花。井放辘轳闲浸酒，笼开鹦鹉报煎茶。<br>　　几人图在凌烟阁，曾不交锋向塞沙。
◎卷.75【观江南牡丹】张蠙<br>　　北地花开南地风，寄根还与客心同。群芳尽怯千般态，<br>　　几醉能消一番红。举世只将华胜实，真禅元喻色为空。<br>　　近年明主思王道，不许新栽满六宫。
◎卷.76【钱塘夜宴留别郡守】张蠙<br>　　四方骚动一州安，夜列樽罍伴客欢。觱栗调高山阁迥，<br>　　虾蟆更促海声寒。屏间佩响藏歌妓，幕外刀光立从官。<br>　　沈醉不愁归棹远，晚风吹上子陵滩。
◎卷.77【送薛郎中赴江州】张蠙<br>　　几州闻出刺，谣美有江民。正面传天旨，悬心祷岳神。<br>　　尺书先假路，红旆旋烧尘。郡显山川别，衙开将吏新。<br>　　散招僧坐暑，闲载客行春。听事棋忘着，探题酒乱巡。<br>　　好编高隐传，多貌上升真。近日居清近，求人在此人。
◎卷.78【送南海僧游蜀】张蠙<br>　　真修绝故乡，一衲度暄凉。此世能先觉，他生岂再忘。<br>　　定中船过海，腊后路沿湘。野迥鸦随笠，山深虎背囊。<br>　　瀑流垂石室，萝蔓盖铜梁。却后何年会，西方有上房。
◎卷.79【和友人许裳题宣平里古藤】张蠙<br>　　欲结千年茂，生来便近松。迸根通井润，交叶覆庭秾。<br>　　历代频更主，盘空渐变龙。昼风圆影乱，宵雨细声重。<br>　　盖密胜丹桂，层危类远峰。嫩条悬野鼠，枯节叫秋蛩。<br>　　翠老霜难蚀，皴多藓乍封。几家遥共玩，何寺不堪容。<br>　　客对忘离榻，僧看误过钟。顷因陪预作，终夕绕枝筇。
◎卷.80【十五夜与友人对月】张蠙<br>　　每到月圆思共醉，不宜同醉不成欢。<br>　　一千二百如轮夜，浮世谁能得尽看。
◎卷.81【青冢】张蠙<br>　　倾国可能胜效国，无劳冥寞更思回。<br>　　太真虽是承恩死，只作飞尘向马嵬。
◎卷.82【古战场】张蠙<br>　　荒骨潜销垒已平，汉家曾说此交兵。<br>　　如何万古冤魂在，风雨时闻有战声。
◎卷.83【赠段逸人】张蠙<br>　　长筇自担药兼琴，话著名山即拟寻。<br>　　从听世人权似火，不能烧得卧云心。
◎卷.84【赠郑司业】张蠙<br>　　晚学更求来世达，正怀非与百邪侵。<br>　　古人名在今人口，不合于名不苦心。
◎卷.85【上所知】张蠙<br>　　初向众中留姓氏，敢期言下致时名。<br>　　而今马亦知人意，每到门前不肯行。
◎卷.86【别郑仁表】张蠙<br>　　春雷醉别镜湖边，官显才狂正少年。<br>　　红烛满汀歌舞散，美人迎上木兰船。
◎卷.87【言怀】张蠙<br>　　不将高盖竟烟尘，自向蓬茅认此身。<br>　　唐祖本来成大业，岂非姚宋是平人。
◎卷.88【叙怀】张蠙<br>　　月里路从何处上，江边身合几时归。<br>　　十年九陌寒风夜，梦扫芦花絮客衣。
◎卷.89【抒怀】张蠙<br>　　几出东堂谢不才，便甘闲望故山回。<br>　　翻思未是离家久，更有人从外国来。
◎卷.90【自讽】张蠙<br>　　鹿鸣筵上强称贤，一送离家十四年。<br>　　同隐海山烧药伴，不求丹桂却登仙。
◎卷.91【伤贾岛】张蠙<br>　　生为明代苦吟身，死作长江一逐臣。<br>　　可是当时少知已，不知知己是何人。
◎卷.92【再游西山赠许尊师】张蠙<br>　　别后已闻师得道，不期犹在此山头。<br>　　昔时霜鬓今如漆，疑是年光却倒流。
◎卷.93【宫词】张蠙<br>　　日透珠帘见冕旒，六宫争逐百花球。<br>　　回看不觉君王去，已听笙歌在远楼。
◎卷.94【经范蠡旧居】张蠙<br>　　一变姓名离百越，越城犹在范家无。<br>　　他人不见扁舟意，却笑轻生泛五湖。
◎卷.95【题嘉陵驿】张蠙<br>　　嘉陵路恶石和泥，行到长亭日已西。<br>　　独倚阑干正惆怅，海棠花里鹧鸪啼。
◎卷.96【龟山寺晚望】张蠙<br>　　四面湖光绝路岐，鸊鹈飞起暮钟时。<br>　　渔舟不用悬帆席，归去乘风插柳枝。
◎卷.97【华山孤松】张蠙<br>　　石罅引根非土力，冒寒犹助岳莲光。<br>　　绿槐生在膏腴地，何得无心拒雪霜。
◎卷.98【吊万人冢】张蠙<br>　　兵罢淮边客路通，乱鸦来去噪寒空。<br>　　可怜白骨攒孤冢，尽为将军觅战功。
◎卷.99【送友尉蜀中】张蠙<br>　　故友汉中尉，请为西蜀吟。人家多种橘，风土爱弹琴。<br>　　水向昆明阔，山通大夏深。理闲无别事，时寄一登临。
◎卷.100【长安寓怀】张蠙<br>　　九衢秋雨掩闲扉，不似干名似息机。<br>　　贫病却惭墙上土，年来犹自换新衣。
◎卷.101【费征君旧居】张蠙<br>　　浮世抛身外，栖踪入九华。遗篇补乐府，旧籍隶仙家。<br>　　池静龟升树，庭荒鹤隐花。古来天子命，还少到烟霞。<br>第七百零三卷
◎卷.1【晨兴】翁承赞<br>　　晨起竹轩外，逍遥清兴多。早凉生户牖，孤月照关河。<br>　　旅食甘藜藿，归心忆薜萝。一尊如有地，放意且狂歌。
◎卷.2【题莒潭安闽院】翁承赞<br>　　祧宗营祀舍，幽异胜珠林。名士穿云访，飞禽傍竹吟。<br>　　窗含孤岫影，牧卧断霞阴。景福滋闽壤，芳名亘古今。
◎卷.3【华下霁后晓眺】翁承赞<br>　　结茅幽寂近禅林，霁景烟光著柳阴。千嶂华山云外秀，<br>　　万重乡思望中深。老嫌白发还偷镊，贫对春风亦强吟。<br>　　花畔水边人不会，腾腾闲步一披襟。
◎卷.4【喜弟承检登科】翁承赞<br>　　两篇佳句敌琼瑰，怜我三清道路开。荆璞献多还得售，<br>　　桂堂恩在敢轻回。花繁不怕寻香客，榜到应倾贺喜杯。<br>　　知尔苦心功业就，早携长策出山来。
◎卷.5【蒙闽王改赐乡里】翁承赞<br>　　乡名文秀里光贤，别向钧台造化权。阀阅便因今日贵，<br>　　德音兼与后人传。自从受赐身无力，向未酬恩骨肯镌。<br>　　归阙路遥心更切，不嫌扶病倚旌旃。
◎卷.6【访建阳马驿僧亚齐】翁承赞<br>　　萧萧风雨建阳溪，溪畔维舟访亚齐。一轴新诗剑潭北，<br>　　十年旧识华山西。吟魂惜向江村老，空性元知世路迷。<br>　　应笑乘轺青琐客，此时无暇听猿啼。
◎卷.7【题景祥院】翁承赞<br>　　一溪拖碧绕崔嵬，瓶钵偏宜向此隈。农罢树阴黄犊卧，<br>　　斋时山下白衣来。松多往日门人种，路是前朝释子开。<br>　　三卷贝多金粟语，可能心炼得成灰。
◎卷.8【寄舍弟承裕员外】翁承赞<br>　　江花岸草晚萋萋，公子王孙思合迷。无主园林饶采伐，<br>　　忘情鸥鸟恣高低。长江月上鱼翻鬣，荒圃人稀獭印蹄。<br>　　何事斜阳再回首，休愁离别岘山西。
◎卷.9【文明殿受册封闽王】翁承赞<br>　　龙墀班听漏声长，竹帛昭勋扑御香。鸣佩洞庭辞帝主，<br>　　登车故里册闽王。一千年改江山瑞，十万军蒙雨露光。<br>　　吟寄短篇追往事，留文功业不寻常。
◎卷.10【御命归乡，蒙赐锦衣】翁承赞<br>　　九重宣旨下丹墀，面对天颜赐锦衣。中使擎来三殿晓，<br>　　宝箱开处五云飞。德音耳聆君恩重，金印腰悬己力微。<br>　　更待临轩陈鼓吹，星轺便指故乡归。
◎卷.11【奉使封闽王归京洛】翁承赞<br>　　泥缄紫诰御恩光，信马嘶风出洛阳。此去愿言归梓里，<br>　　预凭魂梦展维桑。客程回首瞻文陛，驿路乘轺忆故乡。<br>　　指日还家堪自重，恩荣昼锦贺封王。
◎卷.12【奉使封王，次宜春驿】翁承赞<br>　　微宦淹留鬓已斑，此心长忆旧林泉。不因列土封千乘，<br>　　争得衔恩拜二天。云断自宜乡树出，月高犹伴客心悬。<br>　　夜来梦到南台上，遍看江山胜往年。
◎卷.13【甲子岁衔命到家至榕城册封次日闽王降旌旗于新丰…饯别】翁承赞<br>　　登庸楼上方停乐，新市堤边又举杯。正是离情伤远别，<br>　　忽闻台旨许重来。此时暂与交亲好，今日还将简册回。<br>　　争得长房犹在世，缩教地近钓鱼台。
◎卷.14【寄示儿孙】翁承赞<br>　　力学烧丹二十年，辛勤方得遇真仙。便随羽客归三岛，<br>　　旋听霓裳适九天。得路自能酬造化，立身何必恋林泉。<br>　　予家药鼎分明在，好把仙方次第传。
◎卷.15【天祐元年以右拾遗使册闽王而作】翁承赞<br>　　蓬莱宫阙晓光匀，红案舁麻降紫宸。鸾奏八音谐律吕，<br>　　凤衔五色显丝纶。萧何相印钧衡重，韩信斋坛雨露新。<br>　　得侍丹墀官异宠，此身何幸沐恩频。
◎卷.16【汉上登舟忆闽】翁承赞<br>　　汉皋亭畔起西风，半挂征帆立向东。久客自怜归路近，<br>　　算程不怕酒觞空。参差雁阵天初碧，零落渔家蓼欲红。<br>　　一片归心随去棹，愿言指日拜文翁。
◎卷.17【对雨述怀示弟承检】翁承赞<br>　　淋淋霎霎结秋霖，欲使秦城叹陆沈。晓势遮回朝客马，<br>　　夜声滴破旅人心。青苔重叠封颜巷，白发萧疏引越吟。<br>　　不有惠连同此景，江南归思几般深。
◎卷.18【题壶山】翁承赞<br>　　井邑斜连北，蓬瀛直倚东。秋高岩溜白，日上海波红。
◎卷.19【题故居】翁承赞<br>　　一为鹅子二连花，三望青湖四石斜。<br>　　惟有岭湖居第五，山前却是宰臣家。
◎卷.20【题槐】翁承赞<br>　　雨中妆点望中黄，句引蝉声送夕阳。<br>　　忆昔当年随计吏，马蹄终日为君忙。
◎卷.21【擢进士】翁承赞<br>　　霓旌引上大罗天，别领新衔意自怜。<br>　　蝴蝶流莺莫先去，满城春色属群仙。
◎卷.22【擢探花使三首】翁承赞<br>　　洪崖差遣探花来，检点芳丛饮数杯。<br>　　深紫浓香三百朵，明朝为我一时开。<br>　　九重烟暖折槐芽，自是升平好物华。<br>　　今日始知春气味，长安虚过四年花。<br>　　探花时节日偏长，恬淡春风称意忙。<br>　　每到黄昏醉归去，纻衣惹得牡丹香。
◎卷.23【书斋谩兴二首】翁承赞<br>　　池塘四五尺深水，篱落两三般样花。<br>　　过客不须频问姓，读书声里是吾家。<br>　　官事归来衣雪埋，儿童灯火小茅斋。<br>　　人家不必论贫富，惟有读书声最佳。
◎卷.24【辞闽王归朝寄倪先辈】翁承赞<br>　　时人莫讶再还乡，简册分明剑佩光。<br>　　驷马高车太常乐，登庸门下忆贤良。
◎卷.25【晓望】翁承赞<br>　　清霜散漫似轻岚，玉阙参差万象涵。<br>　　独上秦台最高处，旧山依约在东南。
◎卷.26【万寿寺牡丹】翁承赞<br>　　烂熳香风引贵游，高僧移步亦迟留。<br>　　可怜殿角长松色，不得王孙一举头。
◎卷.27【松】翁承赞<br>　　倚涧临溪自屈蟠，雪花销尽藓花干。<br>　　幽枝好折为谈柄，入手方知有岁寒。
◎卷.28【柳】翁承赞<br>　　斜拂中桥远映楼，翠光骀荡晓烟收。<br>　　洛阳才子多情思，横把金鞭约马头。<br>　　高出营门远出墙，朱阑门闭绿成行。<br>　　将军宴罢东风急，闲衬旌旗簇画堂。<br>　　彭泽先生酒满船，五株栽向九江边。<br>　　长条细叶无穷尽，管领春风不计年。<br>　　炀帝东游意绪多，宫娃眉翠两相和。<br>　　一声水调春风暮，千里交阴锁汴河。<br>　　缠绕春情卒未休，秦娥萧史两相求。<br>　　玉句阑内朱帘卷，瑟瑟丝笼十二楼。
◎卷.29【隋堤柳】翁承赞<br>　　春半烟深汴水东，黄金丝软不胜风。<br>　　轻笼行殿迷天子，抛掷长安似梦中。
◎卷.30【句】翁承赞<br>　　烟萝况逼神仙窟，丹灶还应许独寻。（《赠黄璞》，<br>　　见《福州志》）<br>第七百零四卷
◎卷.1【送僧归北岩寺】黄滔<br>　　北岩泉石清，本自高僧住。新松五十年，藤萝成古树。<br>　　题诗昔佳士，清风二林喻。上智失扣关，多被浮名误。<br>　　莲扃压月涧，空美黄金布。江翻岛屿沈，木落楼台露。<br>　　伊余东还际，每起烟霞慕。旋为俭府招，未得穷野步。<br>　　西轩白云阁，师辞洞庭寓。越城今送归，心到焚香处。
◎卷.2【寓言】黄滔<br>　　流年五十前，朝朝倚少年。流年五十后，日日侵皓首。<br>　　非通非介人，谁论四十九。贤哉蘧伯玉，清风独不朽。
◎卷.3【长安书事】黄滔<br>　　终不离青山，谁道云无心。却是白云士，有时出中林。<br>　　昨日擎紫泥，明日要黄金。炎夏群木死，北海惊波深。<br>　　伏蒲无一言，草疏贺德音。
◎卷.4【贾客】黄滔<br>　　大舟有深利，沧海无浅波。利深波也深，君意竟如何。<br>　　鲸鲵齿上路，何如少经过。
◎卷.5【寄友人】黄滔<br>　　君爱桃李花，桃李花易飘。妾怜松柏色，松柏色难凋。<br>　　当年识君初，指期非一朝。今辰见君意，日暮何萧条。<br>　　入门有势利，孰能无嚣嚣。
◎卷.6【落花】黄滔<br>　　落花辞高树，最是愁人处。一一旋成泥，日暮有风雨。<br>　　不如沙上蓬，根断随长风。飘然与道俱，无情任西东。
◎卷.7【寄徐正字夤】黄滔<br>　　八月月如冰，登楼见姑射。美人隔千里，相思无羽驾。<br>　　红兰裛露衰，谁以流光讶。何当诗一句，同吟祝玄化。
◎卷.8【秋夕贫居】黄滔<br>　　听歌桂席阑，下马槐烟里。豪门腐粱肉，穷巷思糠秕。<br>　　孤灯照独吟，半壁秋花死。迟明亦如晦，鸡唱徒为尔。
◎卷.9【书怀寄友人】黄滔<br>　　此生如孤灯，素心挑易尽。不及如顽石，非与磨砻近。<br>　　常思扬子云，五藏曾离身。寂寞一生中，千载空清芬。
◎卷.10【闺怨】黄滔<br>　　妾家五岭南，君戍三城北。雁来虽有书，衡阳越不得。<br>　　别久情易料，岂在窥翰墨。塞上无烟花，宁思妾颜色。
◎卷.11【喜翁文尧员外病起】黄滔<br>　　卫玠羊车悬，长卿驷马姿。天嫌太端正，神乃减风仪。<br>　　饮冰俾消渴，断谷皆清羸。越僧夸艾炷，秦女隔花枝。<br>　　自能论苦器，不假求良医。惊杀漳滨鬼，错与刘生随。<br>　　昨日已如虎，今朝谒荀池。扬鞭入王门，四面人熙熙。<br>　　青桂任霜霰，尺璧无瑕疵。回尘却惆怅，归阙难迟迟。
◎卷.12【寄郑县李侍御】黄滔<br>　　古县新烟火，东西入客诗。静长如假日，贫更甚闲时。<br>　　僧借松萝住，人将雨雪期。三年一官罢，岳石看成碑。
◎卷.13【上李补阙】黄滔<br>　　十洲非暂别，龙尾肯慵登。谏草封山药，朝衣施衲僧。<br>　　月留江客待，句历钓船征。终恐林栖去，餐霞叶上升。
◎卷.14【送李山人往湘中】黄滔<br>　　汉渚往湘川，乘流入远天。新秋无岸水，明月有琴船。<br>　　露坐应通晓，萍居恐隔年。岳峰千万仞，知上啸猿巅。
◎卷.15【书崔少府居（一作赠李补阙）】黄滔<br>　　鲁史蜀琴旁，陶然举一觞。夕阳明岛屿，秋水浅池塘。<br>　　世乱怜官替，家贫值岁荒。前峰亦曾宿，知有辟寒方。
◎卷.16【敷水卢校书】黄滔<br>　　九霄无诏下，何事近清尘。宅带松萝僻，日唯猿鸟亲。<br>　　吟高仙掌月，期有洞庭人。莫问烟霞句，悬知见岳神。
◎卷.17【寄汉上友人】黄滔<br>　　襄汉多清景，东游已不能。蒹葭照流水，风雨扑孤灯。<br>　　献赋闻新雁，思山见去僧。知君北来日，惆怅亦难胜。
◎卷.18【贻林铎】黄滔<br>　　终被春闱屈，低回至白头。寄家僧许岳，钓浦雨移洲。<br>　　战士曾怜善，豪门不信愁。王孙草还绿，何处拟羁游。
◎卷.19【书怀】黄滔<br>　　退耕逢歉岁，逐贡愧行朝。道在愁虽浅，吟劳鬓欲凋。<br>　　破村虹入井，孤馆客投魈。谁怕秋风起，听蝉度渭桥。
◎卷.20【送陈明府归衡阳】黄滔<br>　　雏鹤兼留下，单车出柳烟。三年两殊考，一日数离筵。<br>　　久别湖波绿，相思岳月圆。翠萝曾隐处，定恐却求仙。
◎卷.21【秋辞江南】黄滔<br>　　灞陵桥上路，难负一年期。积雨鸿来夜，重江客去时。<br>　　劳生多故疾，渐老少新知。惆怅都堂内，无门雪滞遗。
◎卷.22【入关旅次言怀】黄滔<br>　　寸心唯自切，上国与谁期。月晦时风雨，秋深日别离。<br>　　便休终未肯，已苦不能疑。独愧商山路，千年四皓祠。
◎卷.23【贻李山人】黄滔<br>　　野步爱江滨，江僧得见频。新文无古集，往事有清尘。<br>　　松竹寒时雨，池塘胜处春。定应云雨内，陶谢是前身。
◎卷.24【寄边上从事】黄滔<br>　　斜日下孤城，长吟出点兵。羽书和客卷，边思杂诗情。<br>　　朔雪定鸿翼，西风严角声。吟馀多独坐，沙月对楼生。
◎卷.25【题东林寺元祐上人院】黄滔<br>　　庐阜东林寺，良游耻未曾。半生随计吏，一日对禅僧。<br>　　泉远携茶看，峰高结伴登。迷津出门是，子细问三乘。
◎卷.26【送陈樵下第东归】黄滔<br>　　青山烹茗石，沧海寄家船。虽得重吟历，终难任意眠。<br>　　砧疏连寺柳，风爽彻城泉。送目红蕉外，来期已杳然。
◎卷.27【寄陈磻隐居】黄滔<br>　　道经前辈许，名拔后时喧。虚左中兴榜，无先北海尊。<br>　　新文汉氏史，别墅谢公村。须到三征处，堂堂谒帝阍。
◎卷.28【寄林宽】黄滔<br>　　相知四十年，故国与长安。俱喜今辰在，休论往岁难。<br>　　海鸣秋日黑，山直夏风寒。终始前儒道，升沈尽一般。
◎卷.29【退居】黄滔<br>　　老归江上村，孤寂欲何言。世乱时人物，家贫后子孙。<br>　　青山寒带雨，古木夜啼猿。惆怅西川举，戎装度剑门。
◎卷.30【送友人边游】黄滔<br>　　衔杯国门外，分手见残阳。何日还南越，今朝往北荒。<br>　　砂城经雨坏，虏骑入秋狂。亲咏关山月，归吟鬓的霜。
◎卷.31【下第出京】黄滔<br>　　还失礼官求，花时出雍州。一生为远客，几处未曾游。<br>　　故疾江南雨，单衣蓟北秋。茫茫数年事，今日泪俱流。
◎卷.32【游东林寺】黄滔<br>　　平生爱山水，下马虎溪时。已到终嫌晚，重游预作期。<br>　　寺寒三伏雨，松偃数朝枝。翻译如曾见，白莲开旧池。
◎卷.33【赠怀光上人】黄滔<br>　　谢城还拥入，师以接人劳。过午休斋惯，离经吐论高。<br>　　顶寒拳素发，珠锐走红绦。终忆泉山寺，听猿看海涛。
◎卷.34【忆庐山旧游】黄滔<br>　　前年入庐岳，数宿在灵溪。残烛松堂掩，孤峰月狖啼。<br>　　平生为客老，胜境失云栖。纵有重游日，烟霞会恐迷。
◎卷.35【别友人】黄滔<br>　　莫恨东墙下，频伤命不通。苦心如有感，他日自推公。<br>　　雨夜扁舟发，花时别酒空。越山烟翠在，终愧卧云翁。
◎卷.36【陈侍御新居】黄滔<br>　　幕客开新第，词人遍有诗。山怜九仙近，石买太湖奇。<br>　　树势想高日，地形夸得时。自然成避俗，休与白云期。
◎卷.37【寄从兄璞】黄滔<br>　　纵征终不起，相与避烟尘。待到中兴日，同看上国春。<br>　　新诗说人尽，旧宅落花频。移觅深山住，啼猿作四邻。
◎卷.38【寄李校书游简寂观】黄滔<br>　　古观云溪上，孤怀永夜中。梧桐四更雨，山水一庭风。<br>　　诗得如何句，仙游最胜宫。却愁逢羽客，相与入烟空。
◎卷.39【寄友人山居】黄滔<br>　　断峤沧江上，相思恨阻寻。高斋秋不掩，几夜月当吟。<br>　　落石有泉滴，盈庭无树阴。茫茫名利内，何以拂尘襟。
◎卷.40【上刑部卢员外】黄滔<br>　　谁识在官意，开门树色间。寻幽频宿寺，乞假拟归山。<br>　　半白侵吟鬓，微红见药颜。不知琴月夜，几客得同闲。
◎卷.41【送友人游边】黄滔<br>　　虏酒不能浓，纵倾愁亦重。关河初落日，霜雪下穷冬。<br>　　野烧枯蓬旋，沙风匹马冲。蓟门无易过，千里断人踪。
◎卷.42【和友人酬寄】黄滔<br>　　新发烟霞咏，高人得以传。吟销松际雨，冷咽石间泉。<br>　　大国兵戈日，故乡饥馑年。相逢江海上，宁免一潸然。
◎卷.43【下第】黄滔<br>　　昨夜孤灯下，阑干泣数行。辞家从早岁，落第在初场。<br>　　青草湖田改，单车客路忙。何人立功业，新命到封王。
◎卷.44【过商山】黄滔<br>　　燕雁一来后，人人尽到关。如何冲腊雪，独自过商山。<br>　　羸马高坡下，哀猿绝壁间。此心无处说，鬓向少年斑。
◎卷.45【旅怀】黄滔<br>　　萧飒闻风叶，惊时不自堪。宦名中夜切，人事长年谙。<br>　　古画僧留与，新知客遇谈。乡心随去雁，一一到江南。
◎卷.46【冬暮山舍喜标上人见访】黄滔<br>　　寂寞三冬杪，深居业尽抛。径松开雪后，砌竹忽僧敲。<br>　　茗汲冰销溜，炉烧鹊去巢。共谈慵僻意，微日下林梢。
◎卷.47【关中言怀】黄滔<br>　　三秦五岭意，不得不依然。迹寓枯槐曲，业芜芳草川。<br>　　花当落第眼，雨暗出城天。层阁浮云外，何人动管弦。
◎卷.48【题友人山居】黄滔<br>　　到君栖迹所，竹径与衡门。亦在乾坤内，独无尘俗喧。<br>　　新泉浮石藓，崩壁露松根。更说寻僧处，孤峰上啸猿。
◎卷.49【寄敷水卢校书】黄滔<br>　　谏省垂清论，仙曹岂久临。虽专良史业，未畏直臣心。<br>　　路入丹霄近，家藏华岳深。还如韩吏部，谁不望知音。
◎卷.50【赠明州霍员外】黄滔<br>　　惠化如施雨，邻州亦可依。正衙无吏近，高会觉人稀。<br>　　海日旗边出，沙禽角外归。四明多隐客，闲约到岩扉。
◎卷.51【题友人山斋】黄滔<br>　　疏竹漏斜晖，庭间阴复遗。句成苔石茗，吟弄雪窗棋。<br>　　沙草泉经涩，林斋客集迟。西风虚见逼，未拟问京师。
◎卷.52【书事】黄滔<br>　　望岁心空切，耕夫尽把弓。千家数人在，一税十年空。<br>　　没阵风沙黑，烧城水陆红。飞章奏西蜀，明诏与殊功。
◎卷.53【题山居逸人】黄滔<br>　　十亩馀芦苇，新秋看雪霜。世人谁到此，尘念自应忘。<br>　　斜日风收钓，深秋雨信梁。不知双阙下，何以谓轩裳。
◎卷.54【题郑山人居】黄滔<br>　　履迹遍莓苔，幽枝间药裁。枯杉擎雪朵，破牖触风开。<br>　　泉自孤峰落，人从诸洞来。终期宿清夜，斟茗说天台。
◎卷.55【秋晚山居】黄滔<br>　　爽气遍搜空，难堪倚望中。孤烟愁落日，高木病西风。<br>　　山寂樵声出，露凉蝉思穷。此时尘外事，幽默几人同。
◎卷.56【游山】黄滔<br>　　洞门穿瀑布，尘世岂能通。曾有游山客，来逢采药翁。<br>　　异花寻复失，幽径蹑还穷。拟作经宵计，风雷立满空。
◎卷.57【题王侍御宅内亭子】黄滔<br>　　俗间尘外境，郭内宅中亭。或有人家创，还无莲幕馨。<br>　　石曾湖岸见，琴误岳楼听。来客频频说，终须作画屏。
◎卷.58【题道成上人院】黄滔<br>　　花宫城郭内，师住亦清凉。何必天台寺，幽禅瀑布房。<br>　　簟舒湘竹滑，茗煮蜀芽香。更看道高处，君侯题翠梁。
◎卷.59【贫居冬杪】黄滔<br>　　数塞未求通，吾非学养蒙。穷居岁杪雨，孤坐夜深风。<br>　　年长惭昭代，才微辱至公。还愁把春酒，双泪污杯中。
◎卷.60【贻张蠙】黄滔<br>　　梦思非一日，携手却凄凉。诗见江南雹，游经塞北霜。<br>　　驱车先五漏，把菊后重阳。惆怅天边桂，谁教岁岁香。
◎卷.61【晚春关中】黄滔<br>　　忍历通庄出，东风舞酒旗。百花无看处，三月到残时。<br>　　游塞闻兵起，还吴值岁饥。定唯荒寺里，坐与噪蝉期。
◎卷.62【河梁】黄滔<br>　　五原人走马，昨夜到京师。绣户新夫妇，河梁生别离。<br>　　陇花开不艳，羌笛静犹悲。惆怅良哉辅，锵锵立凤池。
◎卷.63【送翁拾遗】黄滔<br>　　还家俄赴阙，别思肯凄凄。山坐轺车看，诗持谏笔题。<br>　　天开中国大，地设四维低。拜舞吾君后，青云更有梯。
◎卷.64【逢友人】黄滔<br>　　彼此若飘蓬，二年何所从。帝都秋未入，江馆夜相逢。<br>　　瘴岭行冲夏，边沙住隔冬。旅愁论未尽，古寺扣晨钟。
◎卷.65【寄湘中郑明府】黄滔<br>　　县与白云连，沧洲况县前。岳僧同夜坐，江月看秋圆。<br>　　琴拂莎庭石，茶担乳洞泉。莫耽云水兴，疲俗待君痊。
◎卷.66【寄少常卢同年】黄滔<br>　　官拜少常休，青緺换鹿裘狂歌离乐府，醉梦到瀛洲。<br>　　古器岩耕得，神方客谜留。清溪莫沈钓，王者或畋游。
◎卷.67【伤翁外甥】黄滔<br>　　江头去时路，归客几纷纷。独在异乡殁，若为慈母闻。<br>　　青春成大夜，新雨坏孤坟。应作芝兰出，泉台月桂分。
◎卷.68【东山之游未遂渐逼行期作四十字奉寄翁文尧员外】黄滔<br>　　轺车难久驻，须到别离时。北阙定归去，东山空作期。<br>　　绿苔劳扫径，丹凤欲衔词。杨柳开帆岸，今朝泪已垂。<br>第七百零五卷
◎卷.1【送林宽下第东归】黄滔<br>　　为君惆怅惜离京，年少无人有屈名。积雪未开移发日，<br>　　鸣蝉初急说来程。楚天去路过飞雁，灞岸归尘触锁城。<br>　　又得新诗几章别，烟村竹径海涛声。
◎卷.2【商山赠隐者】黄滔<br>　　谁不相逢话息机，九重城里自依依。蓬莱水浅有人说，<br>　　商洛山高无客归。数只珍禽寒月在，千株古木热时稀。<br>　　西窗昨夜鸣蛩尽，知梦芝翁起扣扉。
◎卷.3【送二友游湘中】黄滔<br>　　千里楚江新雨晴，同征肯恨迹如萍。孤舟泊处联诗句，<br>　　八月中旬宿洞庭。为客早悲烟草绿，移家晚失岳峰青。<br>　　今来无计相从去，归日汀洲乞画屏。
◎卷.4【塞下】黄滔<br>　　匹马萧萧去不前，平芜千里见穷边。关山色死秋深日，<br>　　鼓角声沈霜重天。荒骨或衔残铁露，惊风时掠暮沙旋。<br>　　陇头冤气无归处，化作阴云飞杳然。
◎卷.5【下第东归，留辞刑部郑郎中諴】黄滔<br>　　去违知己住违亲，欲发羸蹄进退频。万里家山归养志，<br>　　数年门馆受恩身。莺声历历秦城晓，柳色依依灞水春。<br>　　明日蓝田关外路，连天风雨一行人。
◎卷.6【寄怀南北故人】黄滔<br>　　秋风昨夜落芙蕖，一片离心到外区。南海浪高书堕水，<br>　　北州城破客降胡。玉窗挑凤佳人老，绮陌啼莺碧树枯。<br>　　岭上青岚陇头月，时通魂梦出来无。
◎卷.7【关中言怀】黄滔<br>　　事事朝朝委一尊，自知无复解趋奔。试期交后犹为客，<br>　　公道开时敢说冤。穷巷住来经积雨，故山归去见荒村。<br>　　举头尽到断肠处，何必秋风江上猿。
◎卷.8【闺怨】黄滔<br>　　寸心杳与马蹄随，如蜕形容在锦帷。江上月明船发后，<br>　　花间日暮信回时。五陵夜作酬恩计，四塞秋为破虏期。<br>　　待到乘轺入门处，泪珠流尽玉颜衰。
◎卷.9【旅怀】黄滔<br>　　未吃金丹看十洲，乃将身世作仇雠。羁游数地值兵乱，<br>　　宿在孤城闻雨秋。东越云山却思隐，西秦霜霰苦频留。<br>　　他人折尽月中桂，惆怅当年江上鸥。
◎卷.10【别友人】黄滔<br>　　已喜相逢又怨嗟，十年飘泊在京华。大朝多事还停举，<br>　　故国经荒未有家。鸟带夕阳投远树，人冲腊雪往边沙。<br>　　梦魂空系潇湘岸，烟水茫茫芦苇花。
◎卷.11【寄罗浮山道者二首】黄滔<br>　　天际双山压海濆，天漫绝顶海漫根。时闻雷雨惊樵客，<br>　　长有龙蛇护洞门。泉石暮含朱槿昼，烟霞冬闭木绵温。<br>　　林间学道如容我，今便辞他宠辱喧。<br>　　有人曾见洞中仙，才到人间便越年。金鼎药成龙入海，<br>　　玉函书发鹤归天。楼开石脉千寻直，山拆鳌鳞一半膻。<br>　　谁到月明朝礼处，翠岩深锁荔枝烟。
◎卷.12【喜侯舍人蜀中新命三首】黄滔<br>　　八都词客漫喧然，谁解飞扬诰誓间。五色彩毫裁凤诏，<br>　　九重天子豁龙颜。巴山月在趋朝去，锦水烟生入阁还。<br>　　谋及中兴多少事，莫愁明月不收关。<br>　　却搜文学起吾唐，暂失都城亦未妨。锦里幸为丹凤阙，<br>　　幕宾征出紫微郎。来时走马随中使，到日援毫定外方。<br>　　若以掌言看谏猎，相如从此病辉光。<br>　　贾谊才承宣室召，左思唯预秘书流。赋家达者无过此，<br>　　翰苑今朝是独游。立被御炉烟气逼，吟经栈阁雨声秋。<br>　　内人未识江淹笔，竟问当时不早求。
◎卷.13【经安州感故郑郎中二首】黄滔<br>　　云梦江头见故城，人间四十载垂名。马蹄践处东风急，<br>　　鸡舌销时北阙惊。岳客出来寻古剑，野猿相聚叫孤茔。<br>　　腾身飞上凤凰阁，惆怅终乖吾党情。<br>　　锦帐先生作牧州，干戈缺后见荒丘。兼无姓贾儿童在，<br>　　空有还珠烟水流。江句行人吟刻石，月肠是处象登楼。<br>　　旅魂频此归来否，千载云山属一游。
◎卷.14【出京别崔学士】黄滔<br>　　一从门馆遍投文，旋忝恩知骤出群。不道鹤鸡殊羽翼，<br>　　许依龙虎借风云。命奇未便乘东律，言重终期雪北军。<br>　　欲逐飘蓬向岐路，数宵垂泪恋清芬。
◎卷.15【雁】黄滔<br>　　楚岸花晴塞柳衰，年年南北去来期。江城日暮见飞处，<br>　　旅馆月明闻过时。万里风霜休更恨，满川烟草且须疑。<br>　　洞庭云水潇湘雨，好把寒更一一知。
◎卷.16【寄越从事林嵩侍御】黄滔<br>　　子虚词赋动君王，谁不期君入对扬。莫恋兔园留看雪，<br>　　已乘骢马合凌霜。路归天上行方别，道在人间久便香。<br>　　应念都城旧吟客，十年踪迹委沧浪。
◎卷.17【长安书事】黄滔<br>　　一年年课数千言，口祝心祠挈出门。孤进难时谁肯荐。<br>　　主司通处不须论。频秋入自边城雪，昨日听来岭树猿。<br>　　若有水田过十亩，早应归去狄江村。
◎卷.18【旅怀寄友人】黄滔<br>　　重叠愁肠只自知，苦于吞蘖乱于丝。一船风雨分襟处，<br>　　千里烟波回首时。故国田园经战后，穷荒日月逼秋期。<br>　　鸣蝉似会悠扬意，陌上声声怨柳衰。
◎卷.19【寄蒋先辈（在苏州）】黄滔<br>　　夫差宫苑悉苍苔，携客朝游夜未回。冢上题诗苏小见，<br>　　江头酹酒伍员来。秋风急处烟花落，明月中时水寺开。<br>　　千载三吴有高迹，虎丘山翠益崔嵬。
◎卷.20【旅怀】黄滔<br>　　雪貌潜凋雪发生，故园魂断弟兼兄。十年除夜在孤馆，<br>　　万里一身求大名。空有新诗高华岳，已无丹恳出秦城。<br>　　侯门莫问曾游处，槐柳影中肝胆倾。
◎卷.21【放榜日】黄滔<br>　　吾唐取士最堪夸，仙榜标名出曙霞。白马嘶风三十辔，<br>　　朱门秉烛一千家。郄诜联臂升天路，宣圣飞章奏日华。<br>　　岁岁人人来不得，曲江烟水杏园花。
◎卷.22【二月二日宴中贻同年封先辈渭】黄滔<br>　　帝尧城里日衔杯，每倚嵇康到玉颓。桂苑五更听榜后，<br>　　蓬山二月看花开。垂名入甲成龙去，列姓如丁作鹤来。<br>　　同戴大恩何处报，永言交道契陈雷。
◎卷.23【新野道中】黄滔<br>　　野堂如雪草如茵，光武城边一水滨。越客归遥春有雨，<br>　　杜鹃啼苦夜无人。东堂岁去衔杯懒，南浦期来落泪频。<br>　　莫道还家不惆怅，苏秦羁旅长卿贫。
◎卷.24【酬俞钧】黄滔<br>　　乡书一忝荐延恩，二纪三朝泣省门。虽忝立名经圣鉴，<br>　　敢期兴咏叠嘉言。莫论蟾月无梯接，大底龙津有浪翻。<br>　　今日朝廷推草泽，伫君承诏出云根。
◎卷.25【寄同年崔学士】黄滔<br>　　半因同醉杏花园，尘忝鸿炉与铸颜。已脱素衣酬素发，<br>　　敢持青桂爱青山。虽知珠树悬天上，终赖银河接世间。<br>　　毕使海涯能拔宅，三秦二十四畿寰。
◎卷.26【御试二首】黄滔<br>　　已表隋珠各自携，更从琼殿立丹梯。九华灯作三条烛，<br>　　万乘君悬四首题。灵凤敢期翻雪羽，洞箫应或讽金闺。<br>　　明朝莫惜场场醉，青桂新香有紫泥。<br>　　六曹三省列簪裾，丹诏宣来试士初。不是玉皇疑羽客，<br>　　要教金榜带天书。词臣假寐题黄绢，宫女敲铜奏子虚。<br>　　御目四篇酬九百，敢从灯下略踌躇。
◎卷.27【寄陈侍御】黄滔<br>　　千年二相未全夸，犹阙闽城贺降麻。何必锦衣须太守，<br>　　别无莲幕胜王家。醴泉涌处休论水，黄菊开时独是花。<br>　　九级燕金满尊酒，却愁随诏谒承华。
◎卷.28【酬徐正字夤】黄滔<br>　　已免蹉跎负岁华，敢辞霜鬓雪呈花。名从两榜考升第，<br>　　官自三台追起家。匹马有期归辇毂，故山无计恋桑麻。<br>　　莫言蓬阁从容久，披处终知金在砂。
◎卷.29【辞相府（时蒙堂帖追赴阙）】黄滔<br>　　从汉至唐分五州，谁为将相作诸侯。闽江似镜正堪恋，<br>　　秦客如蓬难久留。匹马忍辞藩屏去，小才宁副庙堂求。<br>　　今朝拜别幡幢下，双泪如珠滴不休。
◎卷.30【寄罗郎中隐】黄滔<br>　　休向中兴雪至冤，钱塘江上看涛翻。三征不起时贤议，<br>　　九转终成道者言。绿酒千杯肠已烂，新诗数首骨犹存。<br>　　瑶蟾若使知人事，仙桂应遭蠹却根。
◎卷.31【江行遇王侍御】黄滔<br>　　数年分散秦吴隔，暂泊官船浦柳中。新草军书名更重，<br>　　久辞山径业应空。渡头潮落将行客，天际风高未宿鸿。<br>　　此日相逢魂合断，赖君身事渐飞冲。
◎卷.32【客舍秋晚夜怀故山】黄滔<br>　　寥寥深巷客中居，况值穷秋百事疏。孤枕忆山千里外，<br>　　破窗闻雨五更初。经年荒草侵幽径，几树西风锁弊庐。<br>　　长系寸心归未得，起挑残烛独踌躇。
◎卷.33【绛州郑尚书】黄滔<br>　　旌旗日日展东风，云稼连山雪刃空。剖竹已知垂凤食，<br>　　摘珠何必到龙宫。谏垣虚位期飞步，翰苑含毫待纪公。<br>　　谁谓唐城诸父老，今时得见蜀文翁。
◎卷.34【喜陈先辈及第（峤）】黄滔<br>　　今年春已到京华，天与吾曹雪怨嗟。甲乙中时公道复，<br>　　朝廷看处主司夸。飞离海浪从烧尾，咽却金丹定易牙。<br>　　不是驾前偏落羽，锦城争得杏园花。
◎卷.35【延福里居，和林宽、何绍馀酬寄】黄滔<br>　　长说愁吟逆旅中，一庭深雪一窗风。眼前道路无心觅，<br>　　象外烟霞有句通。几度相留侵鼓散，频闻会宿著僧同。<br>　　高情未以干时废，属和因知兴不穷。
◎卷.36【赠宿松杨明府】黄滔<br>　　溪上家家礼乐新，始知为政异常伦。若非似水清无底，<br>　　争得如冰凛拂人。月狖声和琴调咽，烟村景接柳条春。<br>　　宦游兼得逍遥趣，休忆三吴旧钓津。
◎卷.37【送僧】黄滔<br>　　才年七岁便从师，犹说辞家学佛迟。新劚松萝还不住，<br>　　爱寻云水拟何之。孤溪雪满维舟夜，叠嶂猿啼过寺时。<br>　　鸟道泷湫悉行后，岂将翻译负心期。
◎卷.38【赠郑明府】黄滔<br>　　庭罗衙吏眼看山，真恐风流是谪仙。垂柳五株春娅姹，<br>　　鸣琴一弄水潺湲。援毫断狱登殊考，驻乐题诗得出联。<br>　　莫起陶潜折腰叹，才高位下始称贤。
◎卷.39【江州夜宴献陈员外】黄滔<br>　　多少欢娱簇眼前，浔阳江上夜开筵。数枝红蜡啼香泪，<br>　　两面青娥拆瑞莲。清管彻时斟玉醑，碧筹回处掷金船。<br>　　因知往岁楼中月，占得风流是偶然。
◎卷.40【湘中赠张逸人】黄滔<br>　　羽衣零落帽欹斜，不自孤峰即海沙。曾为蜀山成寓迹，<br>　　又因湘水拟营家。鸣琴坐见燕鸿没，曳履吟忘野径赊。<br>　　更爱扁舟宿寒夜，独听风雨过芦花。
◎卷.41【寓题】黄滔<br>　　纷纷墨敕除官日，处处红旗打贼时。竿底得璜犹未用，<br>　　梦中吞鸟拟何为。损生莫若攀丹桂，免俗无过咏紫芝。<br>　　两岸芦花一江水，依前且把钓鱼丝。
◎卷.42【题陈山人居】黄滔<br>　　犹自莓苔马迹重，石嵌泉冷懒移峰。空垂凤食檐前竹，<br>　　漫拔龙形涧底松。隔岸青山秋见寺，半床明月夜闻钟。<br>　　谁能惆怅磻溪事，今古悠悠不再逢。
◎卷.43【宿李少府园林】黄滔<br>　　一壶浊酒百家诗，住此园林守选期。深院月凉留客夜，<br>　　古杉风细似泉时。尝频异茗尘心净，议罢名山竹影移。<br>　　明日绿苔浑扫后，石庭吟坐复容谁。
◎卷.44【送人明经及第东归】黄滔<br>　　十问九通离义床，今时登第信非常。亦从南院看新榜，<br>　　旋束春关归故乡。水到吴门方见海，树侵闽岭渐无霜。<br>　　知君已塞平生愿，日与交亲醉几场。
◎卷.45【断酒】黄滔<br>　　未老先为百病仍，醉杯无计接宾朋。免遭拽盏郎君谑，<br>　　还被簪花录事憎。丝管合时思索马，池塘晴后独留僧。<br>　　何因浇得离肠烂，南浦东门恨不胜。
◎卷.46【南海幕和段先辈送韦侍御赴阙】黄滔<br>　　树色川光入暮秋，使车西发不胜愁。璧连标格惊分散，<br>　　雪课篇章互唱酬。魏阙别当飞羽翼，燕台独且占风流。<br>　　满园歌管凉宵月，此后相思几上楼。
◎卷.47【寄南海黄尚书】黄滔<br>　　五羊城下驻行车，此事如今八载馀。燕颔已知飞食肉，<br>　　龙门犹自退为鱼。红楼入夜笙歌合，白社惊秋草木疏。<br>　　西望清光寄消息，万重烟水一封书。
◎卷.48【送人往苏州觐其兄】黄滔<br>　　阖闾城外越江头，两地烟涛一叶舟。到日荆枝应便茂，<br>　　别时珠泪不须流。迎欢酒醒山当枕，咏古诗成月在楼。<br>　　明日尊前若相问，为言今访赤松游。
◎卷.49【游东林寺】黄滔<br>　　长生犹自重无生，言让仙祠佛寺成。碑折谁忘康乐制，<br>　　山灵表得远公名。松形入汉藤萝短，僧语离经耳目清。<br>　　莫怪迟迟不归去，童年已梦绕林行。
◎卷.50【赠旌德吕明府】黄滔<br>　　渥洼步数太阿姿，争遣王侯不奉知。花作城池入官处，<br>　　锦随刀尺少年时。两衙断狱兼留客，三考论功合树碑。<br>　　须信隔帘看刺史，锦章朱绂已葳蕤。
◎卷.51【贺清源仆射新命】黄滔<br>　　虽言嵩岳秀崔嵬，少降连枝命世才。南史两荣唯百揆，<br>　　东闽双拜有三台。二天在顶家家咏，丹凤衔书岁岁来。<br>　　虚说古贤龙虎盛，谁攀荆树上金台。
◎卷.52【浙幕李端公泛建溪】黄滔<br>　　越城吴国结良姻，交发芙蓉幕内宾。自顾幽沈槐省迹，<br>　　得陪清显谏垣臣。分题晓并兰舟远，对坐宵听月狖频。<br>　　更爱延平津上过，一双神剑是龙鳞。
◎卷.53【贻宋评事】黄滔<br>　　河阳城里谢城中，入曳长裾出佩铜。燕国金台无别客，<br>　　陶家柳下有清风。数踪篆隶书新得，一灶屯蒙火细红。<br>　　时说三吴欲归处，绿波洲渚紫蒲丛。
◎卷.54【催妆】黄滔<br>　　北府迎尘南郡来，莫将芳意更迟回。虽言天上光阴别，<br>　　且被人间更漏催。烟树迥垂连蒂杏，彩童交捧合欢杯。<br>　　吹箫不是神仙曲，争引秦娥下凤台。
◎卷.55【寓题】黄滔<br>　　每忆家山即涕零，定须归老旧云扃。银河水到人间浊，<br>　　丹桂枝垂月里馨。霜雪不飞无翠竹，鲸鲵犹在有青萍。<br>　　三千九万平生事，却恨南华说北溟。
◎卷.56【伤蒋校书德山】黄滔<br>　　谁到双溪溪岸傍，与招魂魄上苍苍。世间无树胜青桂，<br>　　陇上有花唯白杨。秦苑火然新赋在，越城山秀故居荒。<br>　　如何万古雕龙手，独是相如识汉皇。
◎卷.57【寄杨赞图学士（学士与元昆俱以龙脑登选）】黄滔<br>　　东堂第一领春风，时怪关西小骥慵。华表柱头还有鹤，<br>　　华歆名下别无龙。君恩凤阁含毫数，诗景珠宫列肆供。<br>　　今日江南驻舟处，莫言归计为云峰。
◎卷.58【酬杨学士】黄滔<br>　　神仙簿上愧非夫，诏作疑丹两入炉。诗里几曾吟芍药，<br>　　花中方得见菖蒲。阳春唱后应无曲，明月圆来别是珠。<br>　　莫下蓬山不回首，东风犹待重抟扶。
◎卷.59【寄同年李侍郎龟正】黄滔<br>　　石门南面泪浪浪，自此东西失帝乡。昆璞要疑方卓绝，<br>　　大鹏须息始开张。已归天上趋双阙，忽喜人间捧八行。<br>　　莫道秋霜不滋物，菊花还借后时黄。
◎卷.60【钟陵故人】黄滔<br>　　滕王阁下昔相逢，此地今难访所从。唯爱金笼贮鹦鹉，<br>　　谁论铁柱锁蛟龙。荆榛翠是钱神染，河岳期须国士钟，<br>　　一箸鲈鱼千古美，后人终少继前踪。
◎卷.61【故山】黄滔<br>　　支颐默省旧林泉，石径茅堂到目前。衰碧鸣蛩莎有露，<br>　　浓阴歇鹿竹无烟。水从井底通沧海，山在窗中倚远天。<br>　　何事苍髯不归去，燕昭台上一年年。
◎卷.62【塞上】黄滔<br>　　塞门关外日光微，角怨单于雁驻飞。冲水路从冰解断，<br>　　逾城人到月明归。燕山腊雪销金甲，秦苑秋风脆锦衣。<br>　　欲吊昭君倍惆怅，汉家甥舅竟相违。
◎卷.63【乌石村（即林希刘故居）】黄滔<br>　　往日江村今物华，一回登览一悲嗟。故人殁后城头月，<br>　　新鸟啼来垄上花。卖剑钱销知绝俗，闻蝉诗苦即思家。<br>　　谢公古郡青山在，三尺孤坟扑海沙。
◎卷.64【寄同年卢员外】黄滔<br>　　听尽莺声出雍州，秦吴烟月十经秋。龙门在地从人上，<br>　　郎省连天须鹤游。休恋一台惟妙绝，已经三字入精求。<br>　　当年甲乙皆华显，应念槐宫今雪头。
◎卷.65【寄同年封舍人渭（时得来书）】黄滔<br>　　唐城接轸赴秦川，忧合欢离骤十年。龙颔摘珠同泳海，<br>　　凤衔辉翰别升天。八行真迹虽收拾，四户高扃奈隔悬。<br>　　能使丘门终始雪，莫教华发独潸然。
◎卷.66【遇罗员外衮】黄滔<br>　　灞陵桥外驻征辕，此一分飞十六年。豸角戴时垂素发，<br>　　鸡香含处隔青天。绮园难贮林栖意，班马须持笔削权。<br>　　可忘自初相识地，秋风明月客鄜延。
◎卷.67【送翁员外承赞】黄滔<br>　　谁言吾党命多奇，荣美如君历数稀。衣锦还乡翻是客，<br>　　回车谒帝却为归。凤旋北阙虚丹穴，星复南宫逼紫微。<br>　　已分十旬无急诏，天涯相送只沾衣。
◎卷.68【奉和翁文尧十九员外中谢日蒙恩赐金紫之什】黄滔<br>　　面蒙君赐自龙墀，谁是还乡一袭衣。三品易悬鳞鬣赫，<br>　　八丝展起彩章飞。夐为胜事垂千古，题作新诗启七微。<br>　　严助买臣精魄在，定应羞著昔年归。
◎卷.69【翁文尧员外捧金紫还乡之命雅发篇章将原交情…以质奖私】黄滔<br>　　抟将盛事更无馀，还向桥边看旧书。东越独推生竹箭，<br>　　北溟喜足贮鲲鱼。两回谁解归华表，午夜兼能荐子虚。<br>　　须把头冠弹尽日，怜君不与故人疏。
◎卷.70【奉和翁文尧员外经过七林书堂见寄之什】黄滔<br>　　朱旗引入昔茆堂，半日从容尽日忙。驷马宝车行锡礼，<br>　　金章紫绶带天香。山从南国添烟翠，龙起东溟认夜光。<br>　　定恐故园留不住，竹风松韵漫凄锵。
◎卷.71【奉酬翁文尧员外驻南台见寄之什】黄滔<br>　　人指南台山与川，大惊喜气异当年。花迎金册非时拆，<br>　　月对琼杯此夜圆。我爱藏冰从夏结，君怜修竹到冬鲜。<br>　　殷勤更抱鸣琴抚，为忆秦儿识断弦。
◎卷.72【翁文尧员外拥册礼之归一路有诗名昼锦集…五十六字】黄滔<br>　　六窠只佩诸侯印，争比从天拥册归。一轴郢人歌处雪，<br>　　两重朱氏著来衣。闽山秀已钟君尽，洛水波应溅我稀。<br>　　明日陪尘迎驷马，定淮斋沐看光辉。
◎卷.73【奉和翁文尧员外文秀、光贤、昼锦之什】黄滔<br>　　乡名里号一朝新，乃觉台恩重万钧。建水闽山无故事，<br>　　长卿严助是前身。清泉引入旁添润，嘉树移来别带春。<br>　　莫凭栏干剩留驻，内庭虚位待才臣。<br>　　虽言闽越系生贤，谁是还家宠自天。山简槐兼诸郡命，<br>　　郑玄惭秉六经权。鸟行去没孤烟树，渔唱还从碧岛川。<br>　　休说迟回未能去，夜来新梦禁中泉。<br>　　君王面赐紫还乡，金紫中推是甲裳。华构便将垂美号，<br>　　故山重更发清光。水澄此日兰宫镜，树忆当年柏署霜。<br>　　珍重朱栏兼翠拱，来来皆自读书堂。
◎卷.74【奉酬翁文尧员外神泉之游见寄嘉什】黄滔<br>　　含鸡假豸喜同游，野外嘶风并紫骝。松竹迥寻青障寺，<br>　　姓名题向白云楼。泉源出石清消暑，僧语离经妙破愁。<br>　　争奈爱山尤恋阙，古来能有几人休。
◎卷.75【辄吟七言四韵，攀寄翁文尧拾遗】黄滔<br>　　唐设高科表用文，吾曹谁作谏垣臣。甄山秀气旷千古，<br>　　凤阙华恩钟二人。起草便论天上事，如君不是世间身。<br>　　龙头龙尾前年梦，今日须怜应若神。<br>第七百零六卷
◎卷.1【塞上】黄滔<br>　　掘地破重城，烧山搜伏兵。金徽互呜咽，玉笛自凄清。<br>　　使发西都耸，尘空北岳横。长河涉有路，旷野宿无程。<br>　　沙雨黄莺啭，辕门青草生。马归秦苑牧，人在虏云耕。<br>　　落日牛羊聚，秋风鼓角鸣。如何汉天子，青冢杳含情。
◎卷.2【寄献梓橦山侯侍御（时常拾遗谏诤）】黄滔<br>　　汉宫行庙略，簪笏落民间。直道三湘水，高情四皓山。<br>　　赐衣僧脱去，奏表主批还。地得松萝坞，泉通雨雪湾。<br>　　东门添故事，南省缺新班。片石秋从露，幽窗夜不关。<br>　　梦馀蟾隐映，吟次鸟绵蛮。可惜相如作，当时事悉闲。
◎卷.3【壬癸岁书情】黄滔<br>　　故园招隐客，应便笑无成。谒帝逢移国，投文值用兵。<br>　　孤松怜鹤在，疏柳恶蝉鸣。匹马迷归处，青云失曩情。<br>　　江头寒夜宿，垄上歉年耕。冠盖新人物，渔樵旧弟兄。<br>　　易生唯白发，难立是浮名。惆怅灞桥路，秋风谁入行。
◎卷.4【河南府试秋夕闻新雁】黄滔<br>　　湘南飞去日，蓟北乍惊秋。叫出陇云夜，闻为客子愁。<br>　　一声初触梦，半白已侵头。旅馆移欹枕，江城起倚楼。<br>　　馀灯依古壁，片月下沧洲。寂听良宵彻，踌躇感岁流。
◎卷.5【省试奉诏涨曲江池（以春字为韵。时乾符二年）】黄滔<br>　　地脉寒来浅，恩波住后新。引将诸派水，别贮大都春。<br>　　幽咽疏通处，清泠迸入辰。渐平连杏岸，旋阔映楼津。<br>　　沙没迷行径，洲宽恣跃鳞。愿当舟楫便，一附济川人。
◎卷.6【题宣一僧正院】黄滔<br>　　五级凌虚塔，三生落发师。都僧须有托，孤峤遂无期。<br>　　井邑焚香待，君侯减俸资。山衣随叠破，莱骨逐年羸。<br>　　茶取寒泉试，松于远涧移。吾曹来顶手，不合不题诗。
◎卷.7【和吴学士对春雪献韦令公次韵】黄滔<br>　　春雪下盈空，翻疑腊未穷。连天宁认月，堕地屡兼风。<br>　　忽误边沙上，应平火岭中。林间妨走兽，云际落飞鸿。<br>　　梁苑还吟客，齐都省创宫。掩扉皆墐北，移律愧居东。<br>　　书幌飘全湿，茶铛入旋融。奔川半留滞，叠树互玲珑。<br>　　出户行瑶砌，开园见粉丛。高才兴咏处，真宰答殊功。
◎卷.8【省试一一吹竽（乾符二年）】黄滔<br>　　齐竽今历试，真伪不难知。欲使声声别，须令个个吹。<br>　　后先无错杂，能否立参差。次第教单进，宫商乃异宜。<br>　　凡音皆窜迹，至艺始呈奇。以此论文学，终凭一一窥。
◎卷.9【明月照高楼】黄滔<br>　　月满长空朗，楼侵碧落横。波文流藻井，桂魄拂雕楹。<br>　　深鉴罗纨薄，寒搜户牖清。冰铺梁燕噤，霜覆瓦松倾。<br>　　卓午收全影，斜悬转半明。佳人当此夕，多少别离情。
◎卷.10【广州试越台怀古】黄滔<br>　　南越千年事，兴怀一旦来。歌钟非旧俗，烟月有层台。<br>　　北望人何在，东流水不回。吹窗风杂瘴，沾槛雨经梅。<br>　　壮气曾难揖，空名信可哀。不堪登览处，花落与花开。
◎卷.11【襄州试白云归帝乡】黄滔<br>　　杳杳复霏霏，应缘有所依。不言天路远，终望帝乡归。<br>　　高岳和霜过，遥关带月飞。渐怜双阙近，宁恨众山违。<br>　　阵触银河乱，光连粉署微。旅人随计日，自笑比麻衣。
◎卷.12【省试内出白鹿宣示百官（乾宁二年）】黄滔<br>　　上瑞何曾乏，毛群表色难。推于五灵少，宣示百寮观。<br>　　形夺场驹洁，光交月兔寒。已驯瑶草别，孤立雪花团。<br>　　戴豸惭端士，抽毫跃史官。贵臣歌咏日，皆作白麟看。
◎卷.13【出关言怀】黄滔<br>　　又乞书题出，关西谒列侯。寄家僧许岳，钓浦雨移洲。<br>　　卖马登长陆，沾衣逐胜游。菜肠终日馁，霜鬓度年秋。<br>　　诗苦无人爱，言公是世仇。却怜庭际草，中有号忘忧。
◎卷.14【壶公山（古老相传古仙姓陈名壶公于此山成道因而名焉）】黄滔<br>　　八面峰峦秀，孤高可偶然。数人游顶上，沧海见东边。<br>　　不信无灵洞，相传有古仙。橘如珠夏在，池象月垂穿。<br>　　仿佛尝闻乐，岧峣半插天。山寒彻三伏，松偃出千年。<br>　　樵牧时迷所，仓箱岁叠川。严祠风雨管，怪木薜萝缠。<br>　　青草方中药，苍苔石里钱。琼津流乳窦，春色驻芝田。<br>　　乌兔中时近，龙蛇蛰处膻。嘉名光列土，秀气产群贤。<br>　　瀑锁瑶台路，溪升钓浦船。鳌头擎恐没，地轴压应旋。<br>　　蠲疾寒甘露，藏珍起瑞烟。画工飞梦寐，诗客寄林泉。<br>　　掘地多云母，缘霜欠木绵。井通鳅吐脉，僧隔虎栖禅。<br>　　危磴千寻拔，奇花四季鲜。鹤归悬圃少，凤下碧梧偏。<br>　　桃易炎凉熟，茶推醉醒煎。村家蒙枣栗，俗骨爽猿蝉。<br>　　谷语升乔鸟，陂开共蒂莲。落枫丹叶舞，新蕨紫芽拳。<br>　　翠竹雕羌笛，悬藤煮蜀笺。白云长掩映，流水别潺湲。<br>　　作赋前儒阙，冲虚南国先。省郎求牧看，野老葺斋眠。<br>　　寺立兴衰创，碑须一二镌。清吟思却隐，簪绂奈萦牵。
◎卷.15【和王舍人、崔补阙题天王寺】黄滔<br>　　郭内青山寺，难论此崛奇。白云生院落，流水下城池。<br>　　石像雷霆启，江沙鼎鼐期。岳僧来坐夏，秦客会题诗。<br>　　冈转泉根滑，门升藓级危。紫微今日句，黄绢昔年碑。<br>　　歇鹤松低阁，鸣蛩径出篱。粉垣千堵束，金塔九层支。<br>　　啼鸟笙簧韵，开花锦绣姿。清斋奔井邑，玄发剃熊罴。<br>　　极浦征帆小，平芜落日迟。风篁清却暑，烟草绿无时。<br>　　信士三公作，灵踪四绝推。良游如不宿，明月拟何之。
◎卷.16【投翰长赵侍郎】黄滔<br>　　禹门西面逐飘蓬，忽喜仙都得入踪。贾氏许频趋季虎，<br>　　荀家因敢谒头龙。手扶日月重轮起，数是乾坤正气钟。<br>　　五色笔驱神出没，八花砖接帝从容。诗酬御制风骚古，<br>　　论似人情鼎鼐浓。岂有地能先凤掖，别无山更胜鳌峰。<br>　　攀鸿日浅魂飞越，为鲤年深势噞喁。泽国雨荒三径草，<br>　　秦关雪折一枝筇。吹成暖景犹葭律，引上纤萝在岳松。<br>　　愿向明朝荐幽滞，免教号泣触登庸。
◎卷.17【鄜畤李相公】黄滔<br>　　秦城择日发征辕，斋戒来投节制尊。分虎名高初命相，<br>　　攀龙迹下愧登门。夜听讴咏销尘梦，晓拜旌幢战旅魂。<br>　　华舍未开宁有碍，彩毫虽乏敢无言。生兼文武为人杰，<br>　　出应乾坤静帝阍。计吐六奇谁敢敌，学穷三略不须论。<br>　　功高马卸黄金甲，台迥宾欢白玉樽。九穗嘉禾垂绮陌，<br>　　四时甘雨带雕轩。推恩每觉东溟浅，吹律能令北陆暄。<br>　　青草连沙无血溅，黄榆锁塞有莺翻。笙歌合沓春风郭，<br>　　鸡犬连延碧岫村。游子不缘贪献赋，永依棠树托蓬根。
◎卷.18【成名后呈同年】黄滔<br>　　业诗攻赋荐乡书，二纪如鸿历九衢。待得至公搜草泽，<br>　　如从平陆到蓬壶。虽惭锦鲤成穿额，忝获骊龙不寐珠。<br>　　蒙楚数疑休下泣，师刘大喝已为卢。人间灰管供红杏，<br>　　天上烟花应白榆。一字连镳巡甲族，千般唱罚赏皇都。<br>　　名推颜柳题金塔，饮自燕秦索玉姝。退愧单寒终预此，<br>　　敢将恩岳怠斯须。
◎卷.19【投刑部裴郎中】黄滔<br>　　两榜驱牵别海涔，佗门不合觅知音。瞻恩虽隔云雷赐，<br>　　向主终知犬马心。礼闱后人窥作镜，庙堂前席待为霖。<br>　　已齐日月悬千古，肯误风尘使陆沉。拜首敢将诚吐血，<br>　　蜕形唯待诺如金。愁闻南院看期到，恐被东墙旧恨侵。<br>　　缁化衣空难抵雪，黑销头尽不胜簪。数行泪里依投志，<br>　　直比沧溟未是深。
◎卷.20【辇下寓题】黄滔<br>　　对酒何曾醉，寻僧未觉闲。无人不惆怅，终日见南山。
◎卷.21【寄题崔校书郊舍】黄滔<br>　　一片寒塘水，寻常立鹭鸶。主人贫爱客，沽酒往吟诗。
◎卷.22【秋思】黄滔<br>　　碧嶂猿啼夜，新秋雨霁天。谁人爱明月，露坐洞庭船。
◎卷.23【芳草】黄滔<br>　　泽国多芳草，年年长自春。应从屈平后，更苦不归人。
◎卷.24【辇下书事】黄滔<br>　　北阙新王业，东城入羽书。秋风满林起，谁道有鲈鱼。
◎卷.25【入关言怀】黄滔<br>　　背将踪迹向京师，出在先春入后时。<br>　　落日灞桥飞雪里，已闻南院有看期。
◎卷.26【过长江】黄滔<br>　　曾搜景象恐通神，地下还应有主人。<br>　　若把长江比湘浦，离骚不合自灵均。
◎卷.27【题灵峰僧院】黄滔<br>　　系马松间不忍归，数巡香茗一枰棋。<br>　　拟登绝顶留人宿，犹待沧溟月满时。
◎卷.28【司马长卿】黄滔<br>　　一自梁园失意回，无人知有掞天才。<br>　　汉宫不锁陈皇后，谁肯量金买赋来。
◎卷.29【归思】黄滔<br>　　蓟北风烟空汉月，湘南云水半蛮边。<br>　　寒为旅雁暖还去，秦越离家可十年。
◎卷.30【东林寺贯休上人篆隶题诗】黄滔<br>　　师名自越彻秦中，秦越难寻师所从。<br>　　墨迹两般诗一首，香炉峰下似相逢。
◎卷.31【寓江州李使君】黄滔<br>　　使君曾被蝉声苦，每见词文即为愁。<br>　　况是楚江鸿到后，可堪西望发孤舟。
◎卷.32【游南寓题】黄滔<br>　　江山节被雪霜遗，毒草过秋未拟衰。<br>　　天不当时命邹衍，亦将寒律入南吹。
◎卷.33【和同年赵先辈观文】黄滔<br>　　玉兔轮中方是树，金鳌顶上别无山。<br>　　虽然回首见烟水，事主酬恩难便闲。
◎卷.34【出京别同年】黄滔<br>　　一枝仙桂已攀援，归去烟涛浦口村。<br>　　虽恨别离还有意，槐花黄日出青门。
◎卷.35【木芙蓉三首】黄滔<br>　　黄鸟啼烟二月朝，若教开即牡丹饶。<br>　　天嫌青帝恩光盛，留与秋风雪寂寥。<br>　　却假青腰女剪成，绿罗囊绽彩霞呈。<br>　　谁怜不及黄花菊，只遇陶潜便得名。<br>　　须到露寒方有态，为经霜裛稍无香。<br>　　移根若在秦宫里，多少佳人泣晓妆。
◎卷.36【九日】黄滔<br>　　阳数重时阴数残，露浓风硬欲成寒。<br>　　莫言黄菊花开晚，独占樽前一日欢。
◎卷.37【夏州道中】黄滔<br>　　陇雁南飞河水流，秦城千里忍回头。<br>　　征行浑与求名背，九月中旬往夏州。
◎卷.38【经慈州感谢郎中】黄滔<br>　　金声乃是古诗流，况有池塘春草俦。<br>　　莫遣宣城独垂号，云山彼此谢公游。
◎卷.39【寓题】黄滔<br>　　吴中烟水越中山，莫把渔樵谩自宽。<br>　　归泛扁舟可容易，五湖高士是抛官。
◎卷.40【寄宋明府】黄滔<br>　　北阙秋期南国身，重关烟月五溪云。<br>　　风蝉已有数声急，赖在陶家柳下闻。
◎卷.41【灵均】黄滔<br>　　莫问灵均昔日游，江篱春尽岸枫秋。<br>　　至今此事何人雪，月照楚山湘水流。
◎卷.42【马嵬】黄滔<br>　　锦江晴碧剑锋奇，合有千年降圣时。<br>　　天意从来知幸蜀，不关胎祸自蛾眉。
◎卷.43【和陈先辈陪陆舍人春日游曲江】黄滔<br>　　刘超游召郄诜陪，为忆池亭旧赏来。<br>　　红杏花旁见山色，诗成因触鼓声回。
◎卷.44【花】黄滔<br>　　莫道颜色如渥丹，莫道馨香过vK兰。<br>　　东风吹绽还吹落，明日谁为今日看。
◎卷.45【卷帘】黄滔<br>　　绿鬟侍女手纤纤，新捧嫦娥出素蟾。<br>　　卫玠官高难久立，莫辞双卷水精帘。
◎卷.46【启帐】黄滔<br>　　得人憎定绣芙蓉，爱锁嫦娥出月踪。<br>　　侍女莫嫌抬素手，拨开珠翠待相逢。
◎卷.47【去扇】黄滔<br>　　城上风生蜡炬寒，锦帷开处露翔鸾。<br>　　已知秦女升仙态，休把圆轻隔牡丹。
◎卷.48【别后】黄滔<br>　　梦里相逢无后期，烟中解珮杳何之。<br>　　亏蟾便是陈宫镜，莫吐清光照别离。
◎卷.49【严陵钓台】黄滔<br>　　终向烟霞作野夫，一竿竹不换簪裾。<br>　　直钩犹逐熊罴起，独是先生真钓鱼。
◎卷.50【马嵬二首】黄滔<br>　　铁马嘶风一渡河，泪珠零便作惊波。<br>　　鸣泉亦感上皇意，流下陇头呜咽多。<br>　　龙脑移香凤辇留，可能千古永悠悠。<br>　　夜台若使香魂在，应作烟花出陇头。
◎卷.51【闰八月】黄滔<br>　　无人不爱今年闰，月看中秋两度圆。<br>　　唯恐雨师风伯意，至时还夺上楼天。
◎卷.52【奉和翁文尧戏寄】黄滔<br>　　掘兰宫里数名郎，好是乘轺出帝乡。<br>　　两度还家还未有，别论光彩向冠裳。
◎卷.53【奉和文尧对庭前千叶石榴】黄滔<br>　　一朵千英绽晓枝，彩霞堪与别为期。<br>　　移根若在芙蓉苑，岂向当年有醒时。
◎卷.54【翁文尧以美疹暂滞令公大王益得异礼观今日…辄成一章】黄滔<br>　　滋赋諴文侯李盛，终求一袭锦衣难。<br>　　如何两度还州里，兼借乡人更剩观。
◎卷.55【赠友人】黄滔<br>　　超达陶子性，留琴不设弦。觅句朝忘食，倾杯夜废眠。<br>　　爱月影为伴，吟风声自连。听此莺飞谷，心怀迷远川。<br>第七百零七卷
◎卷.1【八月十五夜】殷文圭<br>　　万里无云镜九州，最团圆夜是中秋。满衣冰彩拂不落，<br>　　遍地水光凝欲流。华岳影寒清露掌，海门风急白潮头。<br>　　因君照我丹心事，减得愁人一夕愁。
◎卷.2【省试夜投献座主】殷文圭<br>　　辟开公道选时英，神镜高悬鉴百灵。混沌分来融间气，<br>　　欃枪灭处炫文星。烛然兰省三条白，山束龙门万仞青。<br>　　圣教中兴周礼在，不劳干羽舞明庭。
◎卷.3【观贺皇太子册命】殷文圭<br>　　嗣册储皇帝命行，万方臣妾跃欢声。鸾旃再立星辰正，<br>　　雉扇双开日月明。自有汉元争翊戴，不劳商皓定欹倾。<br>　　春宫保傅皆周召，致主何忧不太平。
◎卷.4【行朝早春侍师门宴西溪席上作】殷文圭<br>　　西溪水色净于苔，画鹢横风绛帐开。弦管旋飘蓬岛去，<br>　　公卿皆是蕊宫来。金鳞掷浪钱翻荇，玉爵粘香雪泛梅。<br>　　三榜生徒逾七十，岂期龙坂纳非才。
◎卷.5【贺同年第三人刘先辈咸辟命】殷文圭<br>　　甲门才子鼎科人，拂地蓝衫榜下新。脱俗文章笑鹦鹉，<br>　　凌云头角压麒麟。金壶藉草溪亭晚，玉勒穿花野寺春。<br>　　多愧受恩同阙里，不嫌师僻与颜贫。
◎卷.6【寄广南刘仆射】殷文圭<br>　　战国从今却尚文，品流才子作将军。画船清宴蛮溪雨，<br>　　粉阁闲吟瘴峤云。暴客卸戈归惠政，史官调笔待儒勋。<br>　　汉仪一化南人后，牧马无因更夜闻。
◎卷.7【题吴中陆龟蒙山斋】殷文圭<br>　　万卷图书千户贵，十洲烟景四时和。花心露洗猩猩血，<br>　　水面风披瑟瑟罗。庄叟静眠清梦永，客儿芳意小诗多。<br>　　天麟不触人间网，拟把公卿换得么。
◎卷.8【经李翰林墓】殷文圭<br>　　诗中日月酒中仙，平地雄飞上九天。身谪蓬莱金籍外，<br>　　宝装方丈玉堂前。虎靴醉索将军脱，鸿笔悲无令子传。<br>　　十字遗碑三尺墓，只应吟客吊秋烟。
◎卷.9【鹦鹉】殷文圭<br>　　丹觜如簧翠羽轻，随人呼物旋知名。金笼夜黯山西梦，<br>　　玉枕晓憎帘外声。才子爱奇吟不足，美人怜尔绣初成。<br>　　应缘是我邯郸客，相顾咬咬别有情。
◎卷.10【边将别】殷文圭<br>　　地角天涯倍苦辛，十年铅椠未酬身。朱门泣别同鲛客，<br>　　紫塞旅游随雁臣。汉将出师冲晓雪，胡儿奔马扑征尘。<br>　　行行独止干戈域，毳帐望谁为主人。
◎卷.11【江南秋日】殷文圭<br>　　水国由来称道情，野人经此顿神清。一篷秋雨睡初起，<br>　　半砚冷云吟未成。青笠渔儿筒钓没，蒨衣菱女画桡轻。<br>　　冰绡写上江南景，寄与金銮马长卿。
◎卷.12【题友人庭竹】殷文圭<br>　　丛篁萧瑟拂清阴，贵地栽成碧玉林。尽待花开添凤食，<br>　　可怜风击状龙吟。钿竿离立霜文静，锦箨飘零粉节深。<br>　　何事子猷偏寄赏，此君心似古人心。
◎卷.13【览陆龟蒙旧集】殷文圭<br>　　先生文价沸三吴，白雪千编酒一壶。吟去星辰笔下动，<br>　　醉来嵩华眼中无。峭如谢桧虬蟠活，清似缑山凤路孤。<br>　　身后独遗封禅草，何人寻得佐鸿图。
◎卷.14【玉仙道中】殷文圭<br>　　莼鲈方美别吴江，笔阵诗魔两未降。山势北蟠龙偃蹇，<br>　　泉声东漱玉琤瑽。古陂狐兔穿蛮冢，破寺荆榛拥佛幢。<br>　　信马冷吟迷路处，隔溪烟雨吠村厖。
◎卷.15【赵侍郎看红白牡丹，因寄杨状头赞图】殷文圭<br>　　迟开都为让群芳，贵地栽成对玉堂。红艳袅烟疑欲语，<br>　　素华映月只闻香。剪裁偏得东风意，淡薄似矜西子妆。<br>　　雅称花中为首冠，年年长占断春光。
◎卷.16【题胡州太学丘光庭博士幽居】殷文圭<br>　　舜轨尧文混九垓，明堂宏构集良材。江边云卧如龙稳，<br>　　天外泥书遣鹤来。五夜药苗滋沆瀣，四时花影荫莓苔。<br>　　草玄门似山中静，不是公卿到不开。
◎卷.17【初秋留别越中幕客】殷文圭<br>　　魂梦飘零落叶洲，北辕南柁几时休。月中青桂渐看老，<br>　　星畔白榆还报秋。鹤禁有知须强进，稽峰无事莫相留。<br>　　吴花越柳饶君醉，直待功成始举头。
◎卷.18【送道者朝见后归山】殷文圭<br>　　暂随蒲帛谒金銮，萧洒风仪傲汉官。天马难将朱索绊，<br>　　海鳌宁觉碧涛宽。松坛月作尊前伴，竹箧书为教外欢。<br>　　神鼎已乾龙虎伏，一条真气出云端。
◎卷.19【赠战将】殷文圭<br>　　绿沈枪利雪峰尖，犀甲军装称紫髯。威慑万人长凛凛，<br>　　礼延群客每谦谦。阵前战马黄金勒，架上兵书白玉签。<br>　　不为已为儒弟子，好依门下学韬钤。
◎卷.20【九华贺雨吟】殷文圭<br>　　陶公焦思念生灵，变旱为丰合杳冥。雷劈老松疑虎怒，<br>　　雨冲阴洞觉龙腥。万畦香稻蓬葱绿，九朵奇峰扑亚青。<br>　　吟贺西成饶旅兴，散丝飞洒满长亭。
◎卷.21【赠池州张太守】殷文圭<br>　　神珠无颣玉无瑕，七叶簪貂汉相家。阵面奔星破犀象，<br>　　笔头飞电跃龙蛇。绛帏夜坐穷三史，红旆春行到九华。<br>　　只怕池人留不住，别迁征镇拥高牙。
◎卷.22【中秋自宛陵寄池阳太守】殷文圭<br>　　出山三见月如眉，蝶梦终宵绕戟枝。旅客思归鸿去日，<br>　　贤侯行化子来时。郡楼遐想刘琨啸，相阁方窥谢傅棋。<br>　　按部况闻秋稼熟，马前迎拜羡并儿。
◎卷.23【次韵九华杜先辈重阳寄投宛陵丞相】殷文圭<br>　　日下飞声彻不毛，酒醒时得广离骚。先生鬓为吟诗白，<br>　　上相心因治国劳。千乘信回鱼榼重，九华秋迥凤巢高。<br>　　强酬小谢重阳句，沙恨无金尽日淘。
◎卷.24【寄贺杜荀鹤及第】殷文圭<br>　　一战平畴五字劳，昼归乡去锦为袍。大鹏出海翎犹湿，<br>　　骏马辞天气正豪。九子旧山增秀绝，二南新格变风骚。<br>　　由来稽古符公道，平地丹梯甲乙高。
◎卷.25【春草碧色】殷文圭<br>　　细草含愁碧，芊绵南浦滨。萋萋如恨别，苒苒共伤春。<br>　　疏雨烟华润，斜阳细彩匀。花粘繁斗锦，人藉软胜茵。<br>　　浅映宫池水，轻遮辇路尘。杜回如可结，誓作报恩身。
◎卷.26【和友人送衡尚书赴池阳副车】殷文圭<br>　　淮王上将例分忧，玉帐参承半列侯。次第选材如创厦，<br>　　别离排宴向藏舟。鲲鹏变化知难测，龙蠖升沈各有由。<br>　　躞蹀行牵金鋄重，婵娟立唱翠娥愁。筑头勋业谐三阵，<br>　　满腹诗书究九流。金海珠韬乘月读，肉芝牙茗拨云收。<br>　　赤鳞旆卷鸥汀晚，青雀船横雁阵秋。十字细波澄镜面，<br>　　九华残雪露峰头。醉沈北海千尊酒，吟上南荆百尺楼。<br>　　况是昭明食鱼郡，不妨闲掷钓璜钩。
◎卷.27【贻李南平】殷文圭<br>　　紫殿西头月欲斜，曾草临淮上相麻。<br>　　润笔已曾经奏谢，更飞章句问张华。
◎卷.28【句】殷文圭<br>　　龙舒太守人中杰，风韵堂中心似月。（《方舆胜览》）<br>　　众口声光夸汉将，筑头勋业佐淮王。（《贺池阳太守正命》，<br>　　《唐诗纪事》）<br>第七百零八卷
◎卷.1【钓台】徐夤<br>　　金门谁奉诏，碧岸独垂钩。旧友只樵叟，新交惟野鸥。<br>　　嘉名悬日月，深谷化陵丘。便可招巢父，长川好饮牛。
◎卷.2【旅次寓题】徐夤<br>　　胡为名利役，来往老关河。白发随梳少，青山入梦多。<br>　　途穷怜抱疾，世乱耻登科。却起渔舟念，春风钓绿波。
◎卷.3【赠严司直】徐夤<br>　　承家居阙下，避世出关东。有酒刘伶醉，无儿伯道穷。<br>　　新诗吟阁赏，旧业钓台空。雨雪还相访，心怀与我同。
◎卷.4【赠东方道士】徐夤<br>　　葫芦窗畔挂，是物在其间。雪色老人鬓，桃花童子颜。<br>　　祭星秋卜日，采药晓登山。旧放长生鹿，时衔瑞草还。
◎卷.5【题僧壁】徐夤<br>　　香厨流瀑布，独院锁孤峰。绀发青螺长，文茵紫豹重。<br>　　卵枯皆化燕，蜜老却成蜂。明月留人宿，秋声夜著松。
◎卷.6【和人经隋唐间战处】徐夤<br>　　孤军前度战，一败一成功。卷旆早归国，卧尸犹臂弓。<br>　　草间腥半在，沙上血残红。伤魄何为者，五湖垂钓翁。
◎卷.7【追和常建叹王昭君】徐夤<br>　　红颜如朔雪，日烁忽成空。泪尽黄云雨，尘消白草风。<br>　　君心争不悔，恨思竟何穷。愿化南飞燕，年年入汉宫。
◎卷.8【赠董先生】徐夤<br>　　寿岁过于百，时闲到上京。餐松双鬓嫩，绝粒四支轻。<br>　　雨雪思中岳，云霞梦赤城。来年期寿箓，何处待先生。
◎卷.9【河流】徐夤<br>　　洪流盘砥柱，淮济不同波。莫讶清时少，都缘曲处多。<br>　　远能通玉塞，高复接银河。大禹成门嶮，为龙始得过。
◎卷.10【题南寺】徐夤<br>　　久别猿啼寺，流年劫逝波。旧僧归塔尽，古瓦长松多。<br>　　壁藓昏题记，窗萤散薜萝。平生英壮节，何故旋消磨。
◎卷.11【北山秋晚】徐夤<br>　　十载衣裘尽，临寒隐薜萝。心闲缘事少，身老爱山多。<br>　　玉露催收菊，金风促剪禾。燕秦正戎马，林下好婆娑。
◎卷.12【昔游】徐夤<br>　　昔游红杏苑，今隐刺桐村。岁计悬僧债，科名负国恩。<br>　　不书胝渐稳，频镊鬓无根。惟有经邦事，年年志尚存。
◎卷.13【酒胡子】徐夤<br>　　红筵丝竹合，用尔作欢娱。直指宁偏党，无私绝觊觎。<br>　　当歌谁擐袖，应节渐轻躯。恰与真相似，毡裘满颔须。
◎卷.14【吊崔补阙】徐夤<br>　　近来吾道少，恸哭博陵君。直节岩前竹，孤魂岭上云。<br>　　缙绅传确论，丞相取遗文。废却中兴策，何由免用军。
◎卷.15【吊赤水李先生】徐夤<br>　　三年悲过隙，一室类销冰。妻病入仙观，子穷随岳僧。<br>　　荒丘寒有雨，古屋夜无灯。往日清猷著，金门几欲征。
◎卷.16【香鸭】徐夤<br>　　不假陶熔妙，谁教羽翼全。五金池畔质，百和口中烟。<br>　　觜钝鱼难啄，心空火自燃。御炉如有阙，须进圣君前。
◎卷.17【鸡】徐夤<br>　　名参十二属，花入羽毛深。守信催朝日，能鸣送晓阴。<br>　　峨冠装瑞璧，利爪削黄金。徒有稻粱感，何由报德音。
◎卷.18【白鸽】徐夤<br>　　举翼凌空碧，依人到大邦。粉翎栖画阁，雪影拂琼窗。<br>　　振鹭堪为侣，鸣鸠好作双。狎鸥归未得，睹尔忆晴江。
◎卷.19【龟】徐夤<br>　　行止竟何从，深溪与古峰。青荷巢瑞质，绿水返灵踪。<br>　　钻骨神明应，酬恩感激重。仙翁求一卦，何日脱龙钟。
◎卷.20【银结条冠子】徐夤<br>　　日下征良匠，宫中赠阿娇。瑞莲开二孕，琼缕织千条。<br>　　蝉翼轻轻结，花纹细细挑。舞时红袖举，纤影透龙绡。
◎卷.21【蜀葵】徐夤<br>　　剑门南面树，移向会仙亭。锦水饶花艳，岷山带叶青。<br>　　文君惭婉娩，神女让娉婷。烂熳红兼紫，飘香入绣扃。
◎卷.22【华清宫】徐夤<br>　　十二琼楼锁翠微，暮霞遗却六铢衣。桐枯丹穴凤何去，<br>　　天在鼎湖龙不归。帘影罢添新翡翠，露华犹湿旧珠玑。<br>　　君王魂断骊山路，且向蓬瀛伴贵妃。
◎卷.23【再幸华清宫】徐夤<br>　　肠断将军改葬归，锦囊香在忆当时。年来却恨相思树，<br>　　春至不生连理枝。雪女冢头瑶草合，贵妃池里玉莲衰。<br>　　霓裳旧曲飞霜殿，梦破魂惊绝后期。
◎卷.24【喜雨上主人尚书】徐夤<br>　　天皇攘袂敕神龙，雨我公田兆岁丰。几日淋漓侵暮角，<br>　　数宵滂沛彻晨钟。细如春雾笼平野，猛似秋风击古松。<br>　　门下十年耕稼者，坐来偏忆翠微峰。
◎卷.25【回文诗二首】徐夤<br>　　飞书一幅锦文回，恨写深情寄雁来。机上月残香阁掩，<br>　　树梢烟澹绿窗开。霏霏雨罢歌终曲，漠漠云深酒满杯。<br>　　归日几人行问卜，徽音想望倚高台。<br>　　轻帆数点千峰碧，水接云山四望遥。晴日海霞红霭霭，<br>　　晓天江树绿迢迢。清波石眼泉当槛，小径松门寺对桥。<br>　　明月钓舟渔浦远，倾山雪浪暗随潮。
◎卷.26【不把渔竿】徐夤<br>　　不把渔竿不灌园，策筇吟绕绿芜村。得争野老眠云乐，<br>　　倍感闽王与善恩。鸟趁竹风穿静户，鱼吹烟浪喷晴轩。<br>　　何人买我安贫趣，百万黄金未可论。
◎卷.27【古往今来】徐夤<br>　　古往今来恨莫穷，不如沈醉卧春风。雀儿无角长穿屋，<br>　　鹦鹉能言却入笼。柳惠岂嫌居下位，朱云直去指三公。<br>　　闲思郭令长安宅，草没匡墙旧事空。
◎卷.28【十里烟笼】徐夤<br>　　十里烟笼一径分，故人迢递久离群。白云明月皆由我，<br>　　碧水青山忽赠君。浮世宦名浑似梦，半生勤苦谩为文。<br>　　北邙坡上青松下，尽是锵金佩玉坟。
◎卷.29【偶书】徐夤<br>　　巧者多为拙者资，良筹第一在乘时。市门逐利终身饱，<br>　　谷口躬耕尽日饥。琼玖鬻来燕石贵，蓬蒿芳处楚兰衰。<br>　　高皇冷笑重瞳客，盖世拔山何所为。
◎卷.30【润屋】徐夤<br>　　润屋丰家莫妄求，眼看多是与身雠。百禽罗得皆黄口，<br>　　四皓山居始白头。玉烁火光争肯变，草芳崎岸不曾秋。<br>　　朱门粉署何由到，空寄新诗谢列侯。
◎卷.31【退居】徐夤<br>　　鹤性松心合在山，五侯门馆怯趋攀。三年卧病不能免，<br>　　一日受恩方得还。明月送人沿驿路，白云随马入柴关。<br>　　笑他范蠡贪婪甚，相罢金多始退闲。
◎卷.32【闭门】徐夤<br>　　闭却闲门卧小窗。更何人与疗膏肓。一生有酒唯知醉，<br>　　四大无根可预量。骨冷欲针先觉痛，肉顽频灸不成疮。<br>　　漳滨伏枕文园渴，盗跖纵横似虎狼。
◎卷.33【开窗】徐夤<br>　　闭户开窗寝又兴，三更时节也如冰。长闲便是忘机者，<br>　　不出真如过夏僧。环堵岂惭蜗作舍，布衣宁假鹤为翎。<br>　　蔷薇花尽薰风起，绿叶空随满架藤。
◎卷.34【灯花】徐夤<br>　　点蜡烧银却胜栽，九华红艳吐玫瑰。独含冬夜寒光拆，<br>　　不傍春风暖处开。难见只因能送喜，莫挑唯恐堕成灰。<br>　　贪膏附热多相误，为报飞蛾罢拂来。
◎卷.35【东归出城留别知己】徐夤<br>　　韦蒙屈指许非才，三载长安共酒杯。欲别未攀杨柳赠，<br>　　相留拟待牡丹开。寒随御水波光散，暖逐衡阳雁影来。<br>　　他日因书问衰飒，东溪须访子陵台。
◎卷.36【咏怀】徐夤<br>　　愁花变出白髭须，半世辛勤一事无。道在或期君梦想，<br>　　贫来争奈鬼揶揄。马卿自愧长婴疾，颜子谁怜不是愚。<br>　　借取秦宫台上镜，为时开照汉妖狐。
◎卷.37【郊村独游】徐夤<br>　　岁闰堪怜历候迟，出门惟与野云期。惊鱼掷上绿荷芰，<br>　　栖鸟啄馀红荔枝。末路可能长薄命，修途应合有良时。<br>　　市头相者休相戏，蹙膝先生半自知。
◎卷.38【经故翰林杨左丞池亭】徐夤<br>　　八角红亭荫绿池，一朝青草盖遗基。蔷薇藤老开花浅，<br>　　翡翠巢空落羽奇。春榜几深门下客，乐章多取集中诗。<br>　　平生德义人间诵，身后何劳更立碑。
◎卷.39【经故广平员外旧宅】徐夤<br>　　门巷萧条引涕洟，遗孤三岁著麻衣。绿杨树老垂丝短，<br>　　翠竹林荒著笋稀。结社僧因秋朔吊，买书船近葬时归。<br>　　平生欲献匡君策，抱病犹言未息机。
◎卷.40【潘丞相旧宅】徐夤<br>　　绿树垂枝荫四邻，春风还似旧时春。年年燕是雕梁主，<br>　　处处花随落月尘。七贵竟为长逝客，五侯寻作不归人。<br>　　秋槐影薄蝉声尽，休谓龙门待化鳞。
◎卷.41【门外闲田数亩长有泉源因筑直堤分为两沼】徐夤<br>　　左右澄漪小槛前，直堤高筑古平川。十分春水双檐影，<br>　　一片秋空两月悬。前岸好山摇细浪，夹门嘉树合晴烟。<br>　　坐来暗起江湖思，速问溪翁买钓船。
◎卷.42【北园】徐夤<br>　　北园干叶旋空枝，兰蕙还将众草衰。笼鸟上天犹有待，<br>　　病龙兴雨岂无期。身闲不厌频来客，年老偏怜最小儿。<br>　　生事罢求名与利，一窗书策是年支。
◎卷.43【溪上要一只白簟扇盖头垂钓去年就节推…遂成拙句】徐夤<br>　　难求珍箑过炎天，远就金貂乞月圆。直在引风欹角枕，<br>　　且图遮日上渔船。但令织取无花簟，不用挑为饮露蝉。<br>　　莫道如今时较晚，也应留得到明年。
◎卷.44【招隐】徐夤<br>　　齿发那能敌岁华，早知休去避尘沙。鬼神只阚高明里，<br>　　倚伏不干栖隐家。陶景岂全轻组绶，留侯非独爱烟霞。<br>　　赠君吉语堪铭座，看取朝开暮落花。
◎卷.45【忆山中友人】徐夤<br>　　忆得当年接善邻，苦将闲事强夫君。斗开碧沼分明月，<br>　　各领青山占白云。近日药方多缮写，旧来诗草半烧焚。<br>　　金门几欲言西上，惆怅关河正用军。
◎卷.46【溪隐】徐夤<br>　　将名将利已无缘，深隐清溪拟学仙。绝却腥膻胜服药，<br>　　断除杯酒合延年。蜗牛壳漏宁同舍，榆荚花开不是钱。<br>　　鸾鹤久从笼槛闭，春风却放纸为鸢。
◎卷.47【酒醒】徐夤<br>　　酒醒欲得适闲情，骑马那胜策杖行。天暖天寒三月暮，<br>　　溪南溪北两村名。沙澄浅水鱼知钓，花落平田鹤见耕。<br>　　望断长安故交远，来书未说九河清。
◎卷.48【梦断】徐夤<br>　　梦断纱窗半夜雷，别君花落又花开。渔阳路远书难寄，<br>　　衡岳山高月不来。玄燕有情穿绣户，灵龟无应祝金杯。<br>　　人生若得长相对，萤火生烟草化灰。
◎卷.49【人事】徐夤<br>　　人事飘如一炷烟，且须求佛与求仙。丰年甲子春无雨，<br>　　良夜庚申夏足眠。颜氏岂嫌瓢里饮，孟光非取镜中妍。<br>　　平生生计何为者，三径苍苔十亩田。
◎卷.50【休说】徐夤<br>　　休说人间有陆沈，一樽闲待月明斟。时来不怕沧溟阔，<br>　　道大却忧潢潦深。白首钓鱼应是分，青云干禄已无心。<br>　　梓桐赋罢相如隐，谁为君前永夜吟。
◎卷.51【嘉运】徐夤<br>　　嘉运良时两阻修，钓竿蓑笠乐林丘。家无寸帛浑闲事，<br>　　身似浮云且自由。庭际鸟啼花旋落，潭心月在水空流。<br>　　晨炊一箸红银粒，忆著长安索米秋。
◎卷.52【绿鬓】徐夤<br>　　绿鬓先生自出林，孟光同乐野云深。躬耕为食古人操，<br>　　非织不衣贤者心。眼众岂能分瑞璧，舌多须信烁良金。<br>　　君看黄阁南迁客，一过泷州绝好音。
◎卷.53【骄侈】徐夤<br>　　骄侈阽危俭素牢，镜中形影岂能逃。石家恃富身还灭，<br>　　颜子非贫道不遭。蝙蝠亦能知日月，鸾凤那肯啄腥臊。<br>　　古今人事惟堪醉，好脱霜裘换绿醪。
◎卷.54【龙蛰二首】徐夤<br>　　龙蛰蛇蟠却待伸，和光何惜且同尘。伍员岂是吹箫者，<br>　　冀缺非同执耒人。神剑触星当变化，良金成器在陶钧。<br>　　穰侯休忌关东客，张禄先生竟相秦。<br>　　休说雄才间代生，到头难与运相争。时通有诏征枚乘，<br>　　世乱无人荐祢衡。逐日莫矜驽马步，司晨谁要牝鸡鸣。<br>　　中林且作烟霞侣，尘满关河未可行。
◎卷.55【逐臭苍蝇】徐夤<br>　　逐臭苍蝇岂有为，清蝉吟露最高奇。多藏苟得何名富，<br>　　饱食嗟来未胜饥。穷寂不妨延寿考，贪狂总待算毫厘。<br>　　首阳山翠千年在，好奠冰壶吊伯夷。
◎卷.56【牡丹花二首】徐夤<br>　　看遍花无胜此花，剪云披雪蘸丹砂。开当青律二三月，<br>　　破却长安千万家。天纵秾华刳鄙吝，春教妖艳毒豪奢。<br>　　不随寒令同时放，倍种双松与辟邪。<br>　　万万花中第一流，浅霞轻染嫩银瓯。能狂绮陌千金子，<br>　　也惑朱门万户侯。朝日照开携酒看，暮风吹落绕栏收。<br>　　诗书满架尘埃扑，尽日无人略举头。
◎卷.57【尚书座上赋牡丹花得轻字韵其花自越中移植】徐夤<br>　　流苏凝作瑞华精，仙阁开时丽日晴。霜月冷销银烛焰，<br>　　宝瓯圆印彩云英。娇含嫩脸春妆薄，红蘸香绡艳色轻。<br>　　早晚有人天上去，寄他将赠董双成。
◎卷.58【依韵和尚书再赠牡丹花】徐夤<br>　　烂银基地薄红妆，羞杀千花百卉芳。紫陌昔曾游寺看，<br>　　朱门今在绕栏望。龙分夜雨资娇态，天与春风发好香。<br>　　多著黄金何处买，轻桡挑过镜湖光。
◎卷.59【郡庭惜牡丹】徐夤<br>　　肠断东风落牡丹，为祥为瑞久留难。青春不驻堪垂泪，<br>　　红艳已空犹倚栏。积藓下销香蕊尽，晴阳高照露华干。<br>　　明年万叶千枝长，倍发芳菲借客看。
◎卷.60【追和白舍人咏白牡丹】徐夤<br>　　蓓蕾抽开素练囊，琼葩薰出白龙香。裁分楚女朝云片，<br>　　剪破姮娥夜月光。雪句岂须征柳絮，粉腮应恨帖梅妆。<br>　　槛边几笑东篱菊，冷折金风待降霜。
◎卷.61【忆牡丹】徐夤<br>　　绿树多和雪霰栽，长安一别十年来。王侯买得价偏重，<br>　　桃李落残花始开。宋玉邻边腮正嫩，文君机上锦初裁。<br>　　沧洲春暮空肠断，画看犹将劝酒杯。
◎卷.62【惜牡丹】徐夤<br>　　今日狂风揭锦筵，预愁吹落夕阳天。闲看红艳只须醉，<br>　　谩惜黄金岂是贤。南国好偷夸粉黛，汉宫宜摘赠神仙。<br>　　良时虽作莺花主，白马王孙恰少年。
◎卷.63【览柳浑汀洲采白蘋之什，因成一章】徐夤<br>　　采尽汀蘋恨别离，鸳鸯鸂鶒总双飞。月明南浦梦初断，<br>　　花落洞庭人未归。天远有书随驿使，夜长无烛照寒机。<br>　　年来泣泪知多少，重叠成痕在绣衣。
◎卷.64【司直巡官无诸移到玫瑰花】徐夤<br>　　芳菲移自越王台，最似蔷薇好并栽。秾艳尽怜胜彩绘，<br>　　嘉名谁赠作玫瑰。春藏锦绣风吹拆，天染琼瑶日照开。<br>　　为报朱衣早邀客，莫教零落委苍苔。
◎卷.65【梅花】徐夤<br>　　琼瑶初绽岭头葩，蕊粉新妆姹女家。举世更谁怜洁白，<br>　　痴心皆尽爱繁华。玄冥借与三冬景，谢氏输他六出花。<br>　　结实和羹知有日，肯随羌笛落天涯。
◎卷.66【荔枝二首】徐夤<br>　　朱弹星丸粲日光，绿琼枝散小香囊。龙绡壳绽红纹粟，<br>　　鱼目珠涵白膜浆。梅熟已过南岭雨，橘酸空待洞庭霜。<br>　　蛮山蹋晓和烟摘，拜捧金盘奉越王。<br>　　日日熏风卷瘴烟，南园珍果荔枝先。灵鸦啄破琼津滴，<br>　　宝器盛来蚌腹圆。锦里只闻销醉客，蕊宫惟合赠神仙。<br>　　何人刺出猩猩血，深染罗纹遍壳鲜。
◎卷.67【菊花】徐夤<br>　　桓景登高事可寻，黄花开处绿畦深。消灾辟恶君须采，<br>　　冷露寒霜我自禁。篱物早荣还早谢，涧松同德复同心。<br>　　陶公岂是居贫者，剩有东篱万朵金。
◎卷.68【画松】徐夤<br>　　涧底阴森验笔精，笔闲开展觉神清。曾当月照还无影，<br>　　若许风吹合有声。枝偃只应玄鹤识，根深且与茯苓生。<br>　　天台道士频来见，说似株株倚赤城。
◎卷.69【草木】徐夤<br>　　草木无情亦可嗟，重开明镜照无涯。菊英空折罗含宅，<br>　　榆荚不生原宪家。天命岂凭医药石，世途还要辟虫沙。<br>　　仙翁乞取金盘露，洗却苍苍两鬓华。
◎卷.70【松】徐夤<br>　　涧底青松不染尘，未逢良匠竞谁分。龙盘劲节岩前见，<br>　　鹤唳翠梢天上闻。大厦可营谁择木，女萝相附欲凌云。<br>　　皇王自有增封日，修竹徒劳号此君。
◎卷.71【竹】徐夤<br>　　翠染琅玕粉渐开，东南移得会稽栽。游丝挂处渔竿去，<br>　　绿水夹时龙影来。风触有声含六律，露沾如洗绝浮埃。<br>　　王猷旧宅无人到，抱却清阴盖绿苔。
◎卷.72【尚书打球，小骢步骤最奇，因有所赠】徐夤<br>　　善价千金未可论，燕王新寄小龙孙。逐将白日驰青汉，<br>　　衔得流星入画门。步骤最能随手转，性灵多恐会人言。<br>　　桃花雪点多虽贵，全假当场一顾恩。
◎卷.73【尚书惠蜡面茶】徐夤<br>　　武夷春暖月初圆，采摘新芽献地仙。飞鹊印成香蜡片，<br>　　啼猿溪走木兰船。金槽和碾沈香末，冰碗轻涵翠缕烟。<br>　　分赠恩深知最异，晚铛宜煮北山泉。
◎卷.74【劝酒】徐夤<br>　　休向尊前诉羽觥，百壶清酌与君倾。身同绿树年年老，<br>　　事比红尘日日生。六国英雄徒反覆，九原松柏甚分明。<br>　　醉乡路与乾坤隔，岂信人间有利名。
◎卷.75【断酒】徐夤<br>　　因论沈湎觉前非，便碎金罍与羽卮。采茗早驰三蜀使，<br>　　看花甘负五侯期。窗间近火刘伶传，坐右新铭管仲辞。<br>　　此事十年前已说，匡庐山下老僧知。
◎卷.76【忆旧山】徐夤<br>　　涧竹岩云有旧期，二年频长鬓边丝。游鱼不爱金杯水，<br>　　栖鸟敢求琼树枝。陶景恋深松桧影，留侯抛却帝王师。<br>　　龙争虎攫皆闲事，数叠山光在梦思。<br>第七百零九卷
◎卷.1【西华】徐夤<br>　　五千仞有馀神秀，一一排云上泬。叠嶂出关分二陕，<br>　　残冈过水作中条。巨灵庙破生春草，毛女峰高入绛霄。<br>　　拜祝金天乞阴德，为民求主降神尧。
◎卷.2【岚似屏风】徐夤<br>　　岚似屏风草似茵，草边时脍锦花鳞。山中宰相陶弘景，<br>　　谷口耕夫郑子真。宦达到头思野逸，才多未必笑清贫。<br>　　君看东洛平泉宅，只有年年百卉春。
◎卷.3【忆潼关】徐夤<br>　　洞壑双扉入到初，似从深阱睹高墟。天开白日临军国，<br>　　山夹黄河护帝居。隋炀远游宜不反，奉春长策竟何如。<br>　　须知皇汉能扃鐍，延得年过四百馀。
◎卷.4【忆潼关早行】徐夤<br>　　行客起看仙掌月，落星斜照浊河泥。故山远处高飞雁，<br>　　去马鸣时先早鸡。关柳不知谁氏种，岳碑犹见圣君题。<br>　　刍荛十轴僮三尺，岂谓青云便有梯。
◎卷.5【鸿门（旧本作失题）】徐夤<br>　　耨月耕烟水国春，薄徒应笑作农人。皇王尚法三推礼，<br>　　白社宁忘四体勤。雨洒蓑衣芳草暗，鸟啼云树小村贫。<br>　　犹胜堕力求飧者，五斗低腰走世尘。
◎卷.6【忆长安行】徐夤<br>　　旧历关中忆废兴，僭奢须戒俭须凭。火光只是烧秦冢，<br>　　贼眼何曾视灞陵。钟鼓煎催人自急，侯王更换恨难胜。<br>　　不如坐钓清溪月，心共寒潭一片澄。
◎卷.7【忆长安上省年】徐夤<br>　　忽忆关中逐计车，历坊骑马信空虚。三秋病起见新雁，<br>　　八月夜长思旧居。宗伯帐前曾献赋，相君门下再投书。<br>　　如今说著犹堪泣，两宿都堂过岁除。
◎卷.8【长安述怀】徐夤<br>　　黄河冰合尚来游，知命知时肯躁求。词赋有名堪自负，<br>　　春风落第不曾羞。风尘色里凋双鬓，鼙鼓声中历几州。<br>　　十载公卿早言屈，何须课夏更冥搜。
◎卷.9【长安即事三首】徐夤<br>　　抛掷清溪旧钓钩，长安寒暑再环周。便随莺羽三春化，<br>　　只说蝉声一度愁。扫雪自怜窗纸照，上天宁愧海槎流。<br>　　明时则待金门诏，肯羡班超万户侯。<br>　　无酒穷愁结自舒，饮河求满不求馀。身登霄汉平时第，<br>　　家得干戈定后书。富贵敢期苏季子，清贫方见马相如。<br>　　明时用即匡君去，不用何妨却钓鱼。<br>　　拖紫腰金不要论，便堪归隐白云村。更无名籍强金榜，<br>　　岂有花枝胜杏园。绮席促时皆国器，羽觥飞处尽王孙。<br>　　高眠亦是前贤事，争报春闱莫大恩。
◎卷.10【东京次新安道中】徐夤<br>　　贼去兵来岁月长，野蒿空满坏墙匡。旋从古辙成深谷，<br>　　几见金舆过上阳。洛水送年催代谢，嵩山擎日拂穹苍。<br>　　殊时异世为儒者，不见文皇与武皇。
◎卷.11【山阴故事】徐夤<br>　　坦腹夫君不可逢，千年犹在播英风。红鹅化鹤青天远，<br>　　彩笔成龙绿水空。爱竹只应怜直节，书裙多是为奇童。<br>　　吹笙缑岭登山后，东注清流岂有穷。
◎卷.12【温陵即事】徐夤<br>　　早年师友教为文，卖却鱼舟网典坟。国有安危期日谏，<br>　　家无担石暂从军。非才岂合攀丹桂，多病犹堪伴白云。<br>　　争得千钟季孙粟，沧洲归与故人分。
◎卷.13【温陵残腊书怀寄崔尚书】徐夤<br>　　济川无楫拟何为，三杰还从汉祖推。心学庭槐空发火，<br>　　鬓同门柳即垂丝。中兴未遇先怀策，除夜相催也课诗。<br>　　江上年年接君子，一杯春酒一枰棋。
◎卷.14【义通里寓居即事】徐夤<br>　　家住寒梅翠岭东，长安时节咏途穷。牡丹窠小春馀雨，<br>　　杨柳丝疏夏足风。愁鬓已还年纪白，衰容宁藉酒杯红。<br>　　长卿甚有凌云作，谁与清吟绕帝宫。
◎卷.15【上阳宫词】徐夤<br>　　点点苔钱上玉墀，日斜空望六龙西。妆台尘暗青鸾掩，<br>　　宫树月明黄鸟啼。庭草可怜分雨露，君恩深恨隔云泥。<br>　　银蟾借与金波路，得入重轮伴羿妻。
◎卷.16【西寨寓居】徐夤<br>　　闲读南华对酒杯，醉携筇竹画苍苔。豪门有利人争去，<br>　　陋巷无权客不来。解报可能医病雀，重燃谁肯照寒灰。<br>　　严陵万古清风在，好棹东溪咏钓台。<br>　　功智争驰淡薄空，犹怀忠信拟何从。鸱鸢啄腐疑雏凤，<br>　　神鬼欺贫笑伯龙。烈日不融双鬓雪，病身全仰竹枝筇。<br>　　崇侯入辅严陵退，堪忆啼猿万仞峰。
◎卷.17【题福州天王阁】徐夤<br>　　绝境宜栖独角仙，金张到此亦忘还。三门里面千层阁，<br>　　万井中心一朵山。江拗碧湾盘洞府，石排青壁护禅关。<br>　　有时海上看明月，辗出冰轮叠浪间。
◎卷.18【忆荐福寺南院】徐夤<br>　　忆昔长安落第春，佛宫南院独游频。灯前不动惟金像，<br>　　壁上曾题尽古人。鶗鴂声中双阙雨，牡丹花际六街尘。<br>　　啼猿溪上将归去，合问升平诣秉钧。
◎卷.19【塔院小屋，四壁皆是卿相题名，因成四韵】徐夤<br>　　雁塔搀空映九衢，每看华宇每踟蹰。题名尽是台衡迹，<br>　　满壁堪为宰辅图。鸾凤岂巢荆棘树，虬龙多蛰帝王都。<br>　　谁知远客思归梦，夜夜无船自过湖。
◎卷.20【题名琉璃院（今改名景祥院）】徐夤<br>　　一条溪绕翠岩隈，行脚僧言胜五台。农罢树阴黄犊卧，<br>　　斋时山下白衣来。松因往日门人种，路是前生长老开。<br>　　三卷贝多金粟语，可能长诵免轮回。
◎卷.21【寺中偶题】徐夤<br>　　听话金仙眉相毫，每来皆得解尘劳。鹤栖云路看方贵，<br>　　僧倚松门见始高。名利罢烧心内火，雪霜偏垢鬓边毛。<br>　　银蟾未出金乌在，更上层楼眺海涛。
◎卷.22【山寺寓居】徐夤<br>　　高卧东林最上方，水声山翠剔愁肠。白云送雨笼僧阁，<br>　　黄叶随风入客堂。终去四明成大道，暂从双鬓许秋霜。<br>　　披缁学佛应无分，鹤氅谈空亦不妨。
◎卷.23【寄僧寓题】徐夤<br>　　佛顶抄经忆惠休，众人皆谓我悠悠。浮生真个醉中梦，<br>　　闲事莫添身外愁。百岁付于花暗落，四时随却水奔流。<br>　　安眠静笑思何报，日夜焚修祝郡侯。
◎卷.24【游灵隐天竺二寺】徐夤<br>　　丹井冷泉虚易到，两山真界实难名。石和云雾莲华气，<br>　　月过楼台桂子清。腾踏回桥巡像设，罗穿曲洞出龙城。<br>　　更怜童子呼猿去，飒飒萧萧下树行。
◎卷.25【醉题邑宰南塘屋壁】徐夤<br>　　万古清淮照远天，黄河浊浪不相关。县留东道三千客，<br>　　宅锁南塘一片山。草色净经秋雨绿，烧痕寒入晓窗斑。<br>　　闽王美锦求贤制，未许陶公解印还。
◎卷.26【题泗洲塔】徐夤<br>　　十年前事已悠哉，旋被钟声早暮催。明月似师生又没，<br>　　白云如客去还来。烟笼瑞阁僧经静，风打虚窗佛幌开。<br>　　惟有南边山色在，重重依旧上高台。
◎卷.27【东归题屋壁】徐夤<br>　　尘埃归去五湖东，还是衡门一亩宫。旧业旋从征赋失，<br>　　故人多逐乱离空。因悲尽室如悬罄，却拟携家学转蓬。<br>　　见说武王天上梦，无情曾与傅岩通。
◎卷.28【寓题】徐夤<br>　　酒壶棋局似闲人，竹笏蓝衫老此身。托客买书重得卷，<br>　　爱山移宅近为邻。鸣蛩阁上风吹病，落叶庭中月照贫。<br>　　见说天池波浪阔，也应涓滴溅穷鳞。
◎卷.29【偶题】徐夤<br>　　闲补亡书见废兴，偶然前古也填膺。秦宫犹自拜张禄，<br>　　楚幕不知留范增。大道岂全关历数，雄图强半属贤能。<br>　　燕台财力知多少，谁筑黄金到九层。
◎卷.30【寓题述怀】徐夤<br>　　大道真风早晚还，妖讹成俗污乾坤。宣尼既没苏张起，<br>　　凤鸟不来鸡雀喧。刍少可能供骥子，草多谁复访兰荪。<br>　　尧廷忘却征元凯，天阙重关十二门。
◎卷.31【将入城灵口道中作】徐夤<br>　　路上长安惟咫尺，灞陵西望接秦源。依稀日下分天阙，<br>　　隐映云边是国门。锦袖臂鹰河北客，青桑鸣雉渭南村。<br>　　高风九万程途近，与报沧洲欲化鲲。
◎卷.32【新屋】徐夤<br>　　耳顺何为土木勤，叔孙墙屋有前闻。纵然一世如红叶，<br>　　犹得十年吟白云。性逸且图称野客，才难非敢傲明君。<br>　　清甜数尺沙泉井，平与邻家昼夜分。
◎卷.33【新葺茆堂】徐夤<br>　　剪竹诛茆就水滨，静中还得保天真。只闻神鬼害盈满，<br>　　不见古今争贱贫。树影便为廊庑屋，草香权当绮罗茵。<br>　　阶前一片泓澄水，借与汀禽活紫鳞。<br>　　耨水耕山息故林，壮图嘉话负前心。素丝鬓上分愁色，<br>　　络纬床头和苦吟。笔研不才当付火，方书多诳罢烧金。<br>　　同年二十八君子，游楚游秦断好音。
◎卷.34【茆亭】徐夤<br>　　鸳瓦虹梁计已疏，织茅编竹称贫居。剪平恰似山僧笠，<br>　　扫静真同道者庐。秋晚卷帘看过雁，月明凭槛数跳鱼。<br>　　重门公子应相笑，四壁风霜老读书。
◎卷.35【客厅】徐夤<br>　　移却松筠致客堂，净泥环堵贮荷香。衡茅只要免风雨，<br>　　藻棁不须高栋梁。丰蔀仲尼明演易，作歌五子恨雕墙。<br>　　燕台汉阁王侯事，青史千年播耿光。
◎卷.36【咏写真】徐夤<br>　　写得衰容似十全，闲开僧舍静时悬。瘦于南国从军日，<br>　　老却东堂射策年。潭底看身宁有异，镜中引影更无偏。<br>　　借将前辈真仪比，未愧金銮李谪仙。
◎卷.37【放榜日】徐夤<br>　　喧喧车马欲朝天，人探东堂榜已悬。万里便随金鸑鷟，<br>　　三台仍借玉连钱。花浮酒影彤霞烂，日照衫光瑞色鲜。<br>　　十二街前楼阁上，卷帘谁不看神仙。
◎卷.38【曲江宴日呈诸同年】徐夤<br>　　鹪鹩惊与凤凰同，忽向中兴遇至公。金榜连名升碧落，<br>　　紫花封敕出琼宫。天知惜日迟迟暮，春为催花旋旋红。<br>　　好是慈恩题了望，白云飞尽塔连空。
◎卷.39【渤海宾贡高元固先辈闽中相访云本国人…屏障因而有赠】徐夤<br>　　折桂何年下月中，闽山来问我雕虫。肯销金翠书屏上，<br>　　谁把刍荛过日东。郯子昔时遭孔圣，繇余往代讽秦宫。<br>　　嗟嗟大国金门士，几个人能振素风。
◎卷.40【偶吟】徐夤<br>　　千卷长书万首诗，朝蒸藜藿暮烹葵。清时名立难皆我，<br>　　晚岁途穷亦问谁。碧岸钓归惟独笑，青山耕遍亦何为。<br>　　寻常抖擞怀中策，可便降他两鬓丝。
◎卷.41【赠表弟黄校书辂（昔居临溪今居近市入市五里）】徐夤<br>　　产破身穷为学儒，我家诸表爱诗书。严陵虽说临溪隐，<br>　　晏子还闻近市居。佳句丽偷红菡萏，吟窗冷落白蟾蜍。<br>　　闲来共话无生理，今古悠悠事总虚。
◎卷.42【辇下赠屯田何员外】徐夤<br>　　封章频得帝咨嗟，报国唯将直破邪。身到西山书几达，<br>　　官登南省鬓初华。厨非寒食还无火，菊待重阳拟泛茶。<br>　　内翰好才兼好古，秋来应数到君家。
◎卷.43【赠月君】徐夤<br>　　出水莲花比性灵，三生尘梦一时醒。神传尊胜陀罗咒，<br>　　佛授金刚般若经。懿德好书添女诫，素容堪画上银屏。<br>　　鸣梭轧轧纤纤手，窗户流光织女星。
◎卷.44【赠垂光同年】徐夤<br>　　丹桂攀来十七春，如今始见茜袍新。须知红杏园中客，<br>　　终作金銮殿里臣。逸少家风惟笔札，玄成世业是陶钧。<br>　　他时黄阁朝元处，莫忘同年射策人。
◎卷.45【赠杨著】徐夤<br>　　藻丽荧煌冠士林，白华荣养有曾参。十年去里荆门改，<br>　　八岁能诗相座吟。李广不侯身渐老，子山操赋恨何深。<br>　　钓鱼台上频相访，共说长安泪满襟。
◎卷.46【赠黄校书先辈璞闲居】徐夤<br>　　驭得骊龙第四珠，退依僧寺卜贫居。青山入眼不干禄，<br>　　白发满头犹著书。东涧野香添碧沼，南园夜雨长秋蔬。<br>　　月明扫石吟诗坐，讳却全无儋石储。
◎卷.47【尚书荣拜恩命夤疾中辄课恶诗二首以申攀赞】徐夤<br>　　明公家凿凤凰池，弱冠封侯四海推。富贵有期天授早，<br>　　关河多难敕来迟。昴星人杰当王佐，黄石仙翁识帝师。<br>　　昨日诏书犹漏缺，未言商也最能诗。<br>　　东郊迎入紫泥封，此日天仙下九重。三五月明临阚泽，<br>　　百千人众看王恭。旗傍绿树遥分影，马蹋浮云不见踪。<br>　　借问乘轺何处客，相庭雄幕卷芙蓉。
◎卷.48【府主仆射王抟生日（昭宗光化三年己未八月献）】徐夤<br>　　熊罴先兆庆垂休，天地氤氲瑞气浮。李树影笼周柱史，<br>　　昴星光照汉酂侯。数钟龟鹤千年算，律正乾坤八月秋。<br>　　勋业定应归鼎鼐，生灵岂独化东瓯。
◎卷.49【献内翰杨侍郎】徐夤<br>　　窗开青琐见瑶台，冷拂星辰逼上台。丹凤诏成中使取，<br>　　白龙香近圣君来。欲言温署三缄口，闲赋宫词八斗才。<br>　　莫拟吟云避荣贵，庙堂玉铉待盐梅。
◎卷.50【送刘常侍】徐夤<br>　　怀君何计更留连，忍送文星上碧天。杜预注通三十卷，<br>　　汉皇枝绍几千年。言端信义如明月，笔下篇章似涌泉。<br>　　他日有书随雁足，东溪无令访渔船。
◎卷.51【送卢拾遗归华山】徐夤<br>　　紫殿谏多防佞口，清秋假满别明君。惟忧急诏归青琐，<br>　　不得经时卧白云。千载茯苓携鹤劚，一峰仙掌与僧分。<br>　　门前旧客期相荐，犹望飞书及主文。
◎卷.52【春末送陈先辈之清源】徐夤<br>　　贫中惟是长年华，每羡君行自叹嗟。归日捧持明月宝，<br>　　去时期刻刺桐花。春风避酒多游寺，晓骑听鸡早入衙。<br>　　千乘侯王若相问，飞书与报白云家。
◎卷.53【上卢三拾遗以言见黜】徐夤<br>　　骨鲠如君道尚存，近来人事不须论。疾危必厌神明药，<br>　　心惑多嫌正直言。冷眼静看真好笑，倾怀与说却为冤。<br>　　因思周庙当时诫，金口三缄示后昆。
◎卷.54【送王校书往清源】徐夤<br>　　南国贤侯待德风，长途仍借九花骢。清歌早贯骊龙颔，<br>　　丹桂曾攀玉兔宫。杨柳堤边梅雨熟，鹧鸪声里麦田空。<br>　　吟诗台上如相问，与说蟠溪直钓翁。
◎卷.55【岳州端午日送人游郴连】徐夤<br>　　五月巴陵值积阴，送君千里客于郴。北风吹雨黄梅落，<br>　　西日过湖青草深。竞渡岸傍人挂锦，采芳城上女遗簪。<br>　　九嶷云阔苍梧暗，与说重华旧德音。
◎卷.56【贺清源太保王延彬】徐夤<br>　　蕊珠宫里谪神仙，八载温陵万户闲。心地阔于云梦泽，<br>　　官资高却太行山。姜牙兆寄熊罴内，陶侃文成掌握间。<br>　　应笑清溪旧门吏，年年扶病掩柴关。<br>　　武荣江畔荫祥云，宠拜天人庆郡人。五色鹤绫花上敕，<br>　　九霄龙尾道边臣。英雄达处谁言命，富贵来时自逼身。<br>　　更待春风飞吉语，紫泥分付与陶钧。
◎卷.57【病中春日即事寄主人尚书二首】徐夤<br>　　身比秋荷觉渐枯，致君经国堕前图。层冰照日犹能暖，<br>　　病骨逢春却未苏。镜里白须撏又长，枝头黄鸟静还呼。<br>　　庾楼恩化通神圣，何计能教掷得卢。<br>　　风拍衰肌久未蠲，破窗频见月团圆。更无旧日同人问，<br>　　只有多情太守怜。腊内送将三折股，岁阴分与五铢钱。<br>　　玄穹若假年龄在，愿捧铜盘为国贤。
◎卷.58【寄华山司空侍郎二首】徐夤<br>　　金阙争权竞献功，独逃征诏卧三峰。鸡群未必容于鹤，<br>　　蛛网何繇捕得龙。清论尽应书国史，静筹皆可息边烽。<br>　　风霜落满千林木，不近青青涧底松。<br>　　非云非鹤不从容，谁敢轻量傲世踪。紫殿几征王佐业，<br>　　青山未拆诏书封。闲吟每待秋空月，早起长先野寺钟。<br>　　前古负材多为国，满怀经济欲何从。
◎卷.59【寄卢端公同年仁炯，时迁都洛阳，新立幼主】徐夤<br>　　上阳宫阙翠华归，百辟伤心序汉仪。昆岳有炎琼玉碎，<br>　　洛川无竹凤凰饥。须簪白笔匡明主，莫许黄tU博少师。<br>　　惆怅宸居远于日，长吁空摘鬓边丝。
◎卷.60【寄天台陈希畋】徐夤<br>　　阴山冰冻尝迎夏，蛰户云雷只待春。吕望岂嫌垂钓老，<br>　　西施不恨浣纱贫。坐为羽猎车中相，飞作君王掌上身。<br>　　拍手相思惟大笑，我曹宁比等闲人。
◎卷.61【寄两浙罗书记】徐夤<br>　　进即湮沈退却升，钱塘风月过金陵。鸿才入贡无人换，<br>　　白首从军有诏征。博簿集成时辈骂，谗书编就薄徒憎。<br>　　怜君道在名长在，不到慈恩最上层。
◎卷.62【邑宰相访，翼日有寄】徐夤<br>　　渊明深念郄诜贫，踏破莓苔看甑尘。碧沼共攀红菡萏，<br>　　金鞍不卸紫麒麟。残阳妒害催归客，薄酒甘尝罚主人。<br>　　夜半梦醒追复想，欲长攀接有何因。
◎卷.63【白酒两瓶送崔侍御】徐夤<br>　　雪化霜融好泼醅，满壶冰冻向春开。求从白石洞中得，<br>　　携向百花岩畔来。几夕露珠寒贝齿，一泓银水冷琼杯。<br>　　湖边送与崔夫子，谁见嵇山尽日颓。
◎卷.64【依韵酬常循州】徐夤<br>　　早年花县拜潘郎，寻忝飞鸣出桂堂。日走登天长似箭，<br>　　人同红树岂经霜。帆分南浦知离别，驾在东州更可伤。<br>　　公论一麾将塞诏，且随征令过潇湘。
◎卷.65【谢主人惠绿酒白鱼】徐夤<br>　　早起雀声送喜频，白鱼芳酒寄来珍。馨香乍揭春风瓮，<br>　　拨剌初辞夜雨津。樽阔最宜澄桂液，网疏殊未损霜鳞。<br>　　不曾垂钓兼亲酝，堪愧金台醉饱身。<br>第七百一十卷
◎卷.1【蜀】徐夤<br>　　虽倚关张敌万夫，岂胜恩信作良图。能均汉祚三分业，<br>　　不负荆州六尺孤。绿水有鱼贤已得，青桑如盖瑞先符。<br>　　君王幸是中山后，建国如何号蜀都。
◎卷.2【魏】徐夤<br>　　伐罪书勋令不常，争教为帝与为王。十年小怨诛桓邵，<br>　　一檄深雠怨孔璋。在井蛰龙如屈伏，食槽骄马忽腾骧。<br>　　奸雄事过分明见，英识空怀许子将。
◎卷.3【吴】徐夤<br>　　一主参差六十年，父兄犹庆授孙权。不迎曹操真长策，<br>　　终谢张昭见硕贤。建业龙盘虽可贵，武昌鱼味亦何偏。<br>　　秦嬴谩作东游计，紫气黄旗岂偶然。
◎卷.4【两晋】徐夤<br>　　三世深谋启帝基，可怜孀妇与孤儿。罪归成济皇天恨，<br>　　戈犯明君万古悲。巴蜀削平轻似纸，勾吴吞却美如饴。<br>　　谁知高鼻能知数，竞向中原簸战旗。
◎卷.5【宋二首】徐夤<br>　　天爵休将儋石论，一身恭俭万邦尊。赌将金带惊寰海，<br>　　留得耕衣诫子孙。缔构不应饶汉祖，奸雄何足数王敦。<br>　　草中求活非吾事，岂啻横身向庙门。<br>　　百万人甘一掷输，玄穹惟与道相符。岂知紫殿新天子，<br>　　只是丹徒旧啬夫。五色龙章身早见，六终鸿业数难逾。<br>　　三年未得分明梦，却为兰陵起霸图。
◎卷.6【陈】徐夤<br>　　三惑昏昏中紫宸，万机抛却醉临春。书中不礼隋文帝，<br>　　井底常携张贵嫔。玉树歌声移入哭，金陵天子化为臣。<br>　　兵戈半渡前江水，狎客犹闻争酒巡。
◎卷.7【读史】徐夤<br>　　亚父凄凉别楚营，天留三杰翼龙争。高才无主不能用，<br>　　直道有时方始平。喜愠子文何颖悟，卷藏蘧瑗甚分明。<br>　　须知饮啄繇天命，休问黄河早晚清。
◎卷.8【汉宫新宠】徐夤<br>　　位在嫔妃最上头，笑他长信女悲秋。日中月满可能久，<br>　　花落色衰殊未忧。公主镜中争翠羽，君王袖底夺金钩。<br>　　妾家兄弟知多少，恰要同时拜列侯。
◎卷.9【开元即事】徐夤<br>　　曲江真宰国中讹，寻奏渔阳忽荷戈。堂上有兵天不用，<br>　　幄中无策印空多。尘惊骑透潼关锁，云护龙游渭水波。<br>　　未必蛾眉能破国，千秋休恨马嵬坡。
◎卷.10【李翰林】徐夤<br>　　谪下三清列八仙，获调羹鼎侍龙颜。吟开锁闼窥天近，<br>　　醉卧金銮待诏闲。旧隐不归刘备国，旅魂长寄谢公山。<br>　　遗编往简应飞去，散入祥云瑞日间。
◎卷.11【闻长安庚子岁事】徐夤<br>　　羽檄交驰触冕旒，函关飞入铁兜鍪。皇王去国未为恨，<br>　　寰海失君方是忧。五色大云凝蜀郡，几般妖气扑神州。<br>　　唐尧纵禅乾坤位，不是重华莫谩求。
◎卷.12【公子行】徐夤<br>　　十五辕门学控弦，六街骑马去如烟。金多倍著牡丹价，<br>　　发白未知章甫贤。有耳不闻经国事，拜官方买谢恩笺。<br>　　相如谩说凌云赋，四壁何曾有一钱。
◎卷.13【依韵赠严司直】徐夤<br>　　曾转双蓬到玉京，宣尼恩奏乐卿名。歌残白石扣牛角，<br>　　赋换黄金爱马卿。沧海二隅身渐老，太行千叠路难行。<br>　　夫君才大官何小，堪恨人间事不平。
◎卷.14【伤前翰林杨左丞】徐夤<br>　　飞上鳌头侍玉皇，三台遗耀换馀光。人间搦管穷苍颉，<br>　　地上修文待卜商。真魄肯随金石化，真风留伴蕙兰香。<br>　　皇天未启升平运，不使伊皋相禹汤。
◎卷.15【日月无情】徐夤<br>　　日月无情也有情，朝升夕没照均平。虽催前代英雄死，<br>　　还促后来贤圣生。三尺灵乌金借耀，一轮飞镜水饶清。<br>　　凭谁筑断东溟路，龙影蝉光免运行。
◎卷.16【新月】徐夤<br>　　云际婵娟出又藏，美人肠断拜金方。姮娥一只眉先扫，<br>　　织女三分镜未光。珠箔寄钩悬杳霭，白龙遗爪印穹苍。<br>　　更期十五圆明夜，与破阴霾照八荒。
◎卷.17【和尚书咏烟】徐夤<br>　　无根无蒂结还融，曾触岚光彻底空。不散几知离毕雨，<br>　　欲飞须待落花风。玲珑薄展蛟绡片，幂历轻含凤竹丛。<br>　　琼什捧来思旧隐，扑窗穿户晓溟濛。
◎卷.18【宫莺】徐夤<br>　　领得春光在帝家，早从深谷出烟霞。闲栖仙禁日边柳，<br>　　饥啄御园天上花。睍睆只宜陪阁凤，间关多是问宫娃。<br>　　可怜鹦鹉矜言语，长闭雕笼岁月赊。
◎卷.19【鬓发】徐夤<br>　　鬓添华发数茎新，罗雀门前绝故人。减食为缘疏五味，<br>　　不眠非是守庚申。深园竹绿齐抽笋，古木蛇青自脱鳞。<br>　　天地有炉长铸物，浊泥遗块待陶钧。
◎卷.20【春入鲤湖】徐夤<br>　　到来峭壁白云齐，载酒春游渡九溪。铁嶂有楼霾欲堕，<br>　　石门无锁路还迷。湖头鲤去轰雷在，树杪猿啼落日低。<br>　　回首浮生真幻梦，何如斯地傍幽栖。
◎卷.21【双鹭】徐夤<br>　　双鹭雕笼昨夜开，月明飞出立庭隈。但教绿水池塘在，<br>　　自有碧天鸿雁来。清韵叫霜归岛树，素翎遗雪落渔台。<br>　　何人为我追寻得，重劝溪翁酒一杯。
◎卷.22【鹧鸪】徐夤<br>　　绣仆梅兼羽翼全，楚鸡非瑞莫争先。啼归明月落边树，<br>　　飞入百花深处烟。避烧几曾遗远岫，引雏时见饮晴川。<br>　　荔枝初熟无人际，啄破红苞坠野田。
◎卷.23【鹰】徐夤<br>　　害物伤生性岂驯，且宜笼罩待知人。惟擒燕雀啖腥血，<br>　　却笑鸾皇啄翠筠。狡兔穴多非尔识，鸣鸠脰短罚君身。<br>　　豪门不读诗书者，走马平原放玩频。
◎卷.24【蝴蝶二首】徐夤<br>　　缥缈青虫脱壳微，不堪烟重雨霏霏。一枝秾艳留教住，<br>　　几处春风借与飞。防患每忧鸡雀口，怜香偏绕绮罗衣。<br>　　无情岂解关魂梦，莫信庄周说是非。<br>　　拂绿穿红丽日长，一生心事住春光。最嫌神女来行雨，<br>　　爱伴西施去采香。风定只应攒蕊粉，夜寒长是宿花房。<br>　　鸣蝉性分殊迂阔，空解三秋噪夕阳。
◎卷.25【郡侯坐上观琉璃瓶中游鱼】徐夤<br>　　宝器一泓银汉水，锦鳞才动即先知。似涵明月波宁隔，<br>　　欲上轻冰律未移。薄雾罩来分咫尺，碧绡笼处较毫厘。<br>　　文翁未得沈香饵，拟置金盘召左慈。
◎卷.26【剪刀】徐夤<br>　　宝持多用绣为囊，双日交加两鬓霜。金匣掠平花翡翠，<br>　　绿窗裁破锦鸳鸯。初栽连理枝犹短，误绾同心带不长。<br>　　欲制缊袍先把看，质非纨绮愧铦铓。
◎卷.27【纸被】徐夤<br>　　文采鸳鸯罢合欢，细柔轻缀好鱼笺。一床明月盖归梦，<br>　　数尺白云笼冷眠。披对劲风温胜酒，拥听寒雨暖于绵。<br>　　赤眉豪客见皆笑，却问儒生直几钱。
◎卷.28【纸帐】徐夤<br>　　几笑文园四壁空，避寒深入剡藤中。误悬谢守澄江练，<br>　　自宿嫦娥白兔宫。几叠玉山开洞壑，半岩春雾结房栊。<br>　　针罗截锦饶君侈，争及蒙茸暖避风。
◎卷.29【贡馀秘色茶盏】徐夤<br>　　捩翠融青瑞色新，陶成先得贡吾君。功剜明月染春水，<br>　　轻旋薄冰盛绿云。古镜破苔当席上，嫩荷涵露别江濆。<br>　　中山竹叶醅初发，多病那堪中十分。
◎卷.30【笋鞭】徐夤<br>　　筇竹岩边剔翠苔，锦江波冷洗琼瑰。累累节转苍龙骨，<br>　　寸寸珠联巨蚌胎。须向广场驱驵骏，莫从闲处挞驽骀。<br>　　宁同晋帝环营日，抛赚中途后骑来。
◎卷.31【咏帘】徐夤<br>　　素节轻盈珠影匀，何人巧思间成文。闲垂别殿风应度，<br>　　半掩行宫麝欲薰。绣户远笼寒焰重，玉楼高挂曙光分。<br>　　无情几恨黄昏月，才到如钩便堕云。
◎卷.32【咏灯】徐夤<br>　　分影由来恨不同，绿窗孤馆两何穷。荧煌短焰长疑暗，<br>　　零落残花旋委空。几处隔帘愁夜雨，谁家当户怯秋风。<br>　　莫言明灭无多事，曾比人生一世中。
◎卷.33【咏扇】徐夤<br>　　为发凉飙满玉堂，每亲襟袖便难忘。霜浓雪暗知何在，<br>　　道契时来忽自扬。曾伴一樽临小槛，几遮残日过回廊。<br>　　汉宫如有秋风起，谁信班姬泪数行。
◎卷.34【咏笔二首】徐夤<br>　　秦代将军欲建功，截龙搜兔助英雄。用多谁念毛皆拔，<br>　　抛却更嫌心不中。史氏只应归道直，江淹何独偶灵通。<br>　　班超握管不成事，投掷翻从万里戎。<br>　　君子三归擅一名，秋毫虽细握非轻。军书羽檄教谁录，<br>　　帝命王言待我成。势健岂饶淝水阵，锋铦还学历山耕。<br>　　毛干时有何人润，尽把烧焚恨始平。
◎卷.35【咏钱】徐夤<br>　　多蓄多藏岂足论，有谁还议济王孙。能于祸处翻为福，<br>　　解向雠家买得恩。几怪邓通难免饿，须知夷甫不曾言。<br>　　朝争暮竞归何处，尽入权门与幸门。
◎卷.36【尚书筵中咏红手帕】徐夤<br>　　鹤绫三尺晓霞浓，送与东家二八容。罗带绣裙轻好系，<br>　　藕丝红缕细初缝。别来拭泪遮桃脸，行去包香坠粉胸。<br>　　无事把将缠皓腕，为君池上折芙蓉。
◎卷.37【尚书新造花笺】徐夤<br>　　浓染红桃二月花，只宜神笔纵龙蛇。浅澄秋水看云母，<br>　　碎擘轻苔间粉霞。写赋好追陈后宠，题诗堪送窦滔家。<br>　　使君即入金銮殿，夜直无非草白麻。
◎卷.38【钓车】徐夤<br>　　荻湾渔客巧妆成，硾铸银星一点轻。抛过碧江鸂鶒岸，<br>　　轧残金井辘轳声。轴磨騂角冰光滑，轮卷春丝水面平。<br>　　把向严滩寻辙迹，渔台基在辗难倾。
◎卷.39【柳】徐夤<br>　　漠漠金条引线微，年年先翠报春归。解笼飞霭延芳景，<br>　　不逐乱花飘夕晖。啼鸟噪蝉堪怅望，舞烟摇水自因依。<br>　　五株名显陶家后，见说辞荣种者稀。
◎卷.40【愁】徐夤<br>　　夜长偏觉漏声迟，往往随歌惨翠眉。黄叶落催砧杵日，<br>　　子规啼破梦魂时。明妃去泣千行泪，蔡琰归梳两鬓丝。<br>　　四皓入山招不得，无家归客最堪欺。
◎卷.41【草】徐夤<br>　　废苑荒阶伴绿苔，恩疏长信恨难开。姑苏麋鹿食思食，<br>　　楚泽王孙来不来。色嫩似将蓝汁染，叶齐如把剪刀裁。<br>　　燕昭没后多卿士，千载流芳郭隗台。
◎卷.42【萤】徐夤<br>　　月坠西楼夜影空，透帘穿幕达房栊。流光堪在珠玑列，<br>　　为火不生榆柳中。一一照通黄卷字，轻轻化出绿芜丛。<br>　　欲知应候何时节，六月初迎大暑风。
◎卷.43【水】徐夤<br>　　火性何如水性柔，西来东出几时休。莫言通海能通汉，<br>　　虽解浮舟也覆舟。湘浦暮沈尧女怨，汾河秋泛汉皇愁。<br>　　洪波激湍归何处，二月桃花满眼流。
◎卷.44【苔】徐夤<br>　　印留麋鹿野禽踪，岩壁渔矶几处逢。金谷晓凝花影重，<br>　　章华春映柳阴浓。石桥羽客遗前迹，陈阁才人没旧容。<br>　　归去扫除阶砌下，藓痕残绿一重重。
◎卷.45【晓】徐夤<br>　　水尽铜龙滴渐微，景阳钟动梦魂飞。潼关鸡唱促归骑，<br>　　金殿烛残求御衣。窗下寒机犹自织，梁间栖燕欲双飞。<br>　　羲和晴耸扶桑辔，借与寰瀛看早晖。
◎卷.46【别】徐夤<br>　　酒尽歌终问后期，泛萍浮梗不胜悲。东门匹马夜归处，<br>　　南浦片帆飞去时。赋罢江淹吟更苦，诗成苏武思何迟。<br>　　可怜范陆分襟后，空折梅花寄所思。
◎卷.47【夜】徐夤<br>　　日坠虞渊烛影开，沈沈烟雾压浮埃。剡川雪满子猷去，<br>　　汉殿月生王母来。檐挂蛛丝应渐织，风吹萤火不成灰。<br>　　愁人莫道何时旦，自有钟鸣漏滴催。
◎卷.48【雨】徐夤<br>　　引电随龙密又轻，酒杯闲噀得嘉名。千山草木如云暗，<br>　　陆地波澜接海平。洒竹几添春睡重，滴檐偏遣夜愁生。<br>　　阴妖冷孽成何怪，敢蔽高天日月明。
◎卷.49【萍】徐夤<br>　　为实随流瑞色新，泛风萦草护游鳞。密行碧水澄涵月，<br>　　涩滞轻桡去采蘋。比物何名腰下剑，无根堪并镜中身。<br>　　平湖春渚知何限，拨破闲投独茧纶。
◎卷.50【恨】徐夤<br>　　事与时违不自由，如烧如刺寸心头。乌江项籍忍归去，<br>　　雁塞李陵长系留。燕国飞霜将破夏，汉宫纨扇岂禁秋。<br>　　须知入骨难销处，莫比人间取次愁。
◎卷.51【鸿】徐夤<br>　　行如兄弟影连空，春去秋来燕不同。紫塞别当秋露白，<br>　　碧山飞入暮霞红。宣王德美周诗内，苏武书传汉苑中。<br>　　况解衔芦避弓箭，一声归唳楚天风。
◎卷.52【鹤】徐夤<br>　　阆苑瑶台岁月长，一归华表好增伤。新声乍警初零露，<br>　　折羽闲飞几片霜。要伴神仙归碧落，岂随龟雁住方塘。<br>　　三山顶上无人处，琼树堪巢不死乡。
◎卷.53【鹊】徐夤<br>　　神化难源瑞即开，雕陵毛羽出尘埃。香闺报喜行人至，<br>　　碧汉填河织女回。明月解随乌绕树，青铜宁愧雀为台。<br>　　琼枝翠叶庭前植，从待翩翩去又来。
◎卷.54【霜】徐夤<br>　　应节谁穷造化端，菊黄豺祭问应难。红窗透出鸳衾冷，<br>　　白草飞时雁塞寒。露结芝兰琼屑厚，日干葵藿粉痕残。<br>　　世间无比催摇落，松竹何人肯更看。
◎卷.55【风】徐夤<br>　　城上寒来思莫穷，土囊萍末两难同。飘成远浪江湖际，<br>　　吹起暮尘京洛中。飞雪萧条残腊节，落花狼藉古行宫。<br>　　春能和煦秋摇落，生杀还同造化功。
◎卷.56【帆】徐夤<br>　　岂劳孤棹送行舟，轻过天涯势未休。断岸晓看残月挂，<br>　　远湾寒背夕阳收。川平直可追飞箭，风健还能溯急流。<br>　　幸遇济川恩不浅，北溟东海更何愁。
◎卷.57【梦】徐夤<br>　　月落灯前闭北堂，神魂交入杳冥乡。文通毫管醒来异，<br>　　武帝蘅芜觉后香。傅说已征贤可辅，周公不见恨何长。<br>　　生松十八年方应，通塞人间岂合忙。
◎卷.58【东】徐夤<br>　　紫气天元出故关，大明先照九垓间。鳌山海上秦娥去，<br>　　鲈脍江边齐掾还。青帝郊坰平似砥，主人阶级峻如山。<br>　　蟠桃树在烟涛水，解冻风高未得攀。
◎卷.59【西】徐夤<br>　　密云郊外已回秋，日下崦嵫景懒收。秦帝城高坚似铁，<br>　　李斯书上曲如钩。宁惟东岳凌天秀，更有长庚瞰曙流。<br>　　见说山傍偏出将，犬戎降尽复何愁。
◎卷.60【南】徐夤<br>　　罩罩嘉鱼忆此方，送君前浦恨难量。火山远照苍梧郡，<br>　　铜柱高标碧海乡。陆贾几时来越岛，三闾何日濯沧浪。<br>　　钟仪冠带归心阻，蝴蝶飞园万草芳。
◎卷.61【北】徐夤<br>　　雪满湖天日影微，李君降虏失良时。穷溟驾浪鹍鹏化，<br>　　极海寄书鸿雁迟。□□□来犹未启，残兵奔去杳难追。<br>　　可怜燕谷花间晚，邹律如何为一吹。
◎卷.62【云】徐夤<br>　　漠漠沈沈向夕晖，苍梧巫峡两相依。天心白日休空蔽，<br>　　海上故山应自归。似盖好临千乘载，如罗堪剪六铢衣。<br>　　为霖须救苍生旱，莫向西郊作雨稀。
◎卷.63【燕】徐夤<br>　　从待衔泥溅客衣，百禽灵性比他稀。何嫌何恨秋须去，<br>　　无约无期春自归。雕鹗不容应不怪，栋梁相庇愿相依。<br>　　吴王宫女娇相袭，合整双毛预奋飞。
◎卷.64【蝉】徐夤<br>　　寒鸣宁与众虫同，翼鬓緌冠岂道穷。壳蜕已从今日化，<br>　　声愁何似去年中。朝催篱菊花开露，暮促庭槐叶坠风。<br>　　从此最能惊赋客，计居何处转飞蓬。
◎卷.65【露】徐夤<br>　　鹤鸣先警雁来天，洗竹沾花处处鲜。散彩几当蝉饮际，<br>　　凝光宜对蚌胎前。朝垂苑草烟犹重，夜滴宫槐月正圆。<br>　　怵惕与霜同降日，蘋蘩思荐独凄然。
◎卷.66【霞】徐夤<br>　　天际何人濯锦归，偏宜残照与晨晖。流为洞府千年酒，<br>　　化作灵山几袭衣。野烧焰连殊赫奕，愁云阴隔乍依稀。<br>　　劳生愿学长生术，餐尽红桃上汉飞。
◎卷.67【蒲】徐夤<br>　　濯秀盘根在碧流，紫茵含露向晴抽。编为细履随君步，<br>　　织作轻帆送客愁。疏叶稍为投饵钓，密丛还碍采莲舟。<br>　　鸳鸯鸂鶒多情甚，日日双双绕傍游。
◎卷.68【泉】徐夤<br>　　非凿非疏出洞门，源深流嶮合还分。高成瀑布漱逋客，<br>　　清入御沟朝圣君。迸滴几山穿破石，迅飞层峤喷开云。<br>　　旧斋一带连松竹，明月窗前枕上闻。
◎卷.69【烟】徐夤<br>　　燎野焚林见所从，惹空横水展形容。能滋甘雨随车润，<br>　　不并行云逐梦踪。晴鸟回笼嘉树薄，春亭娇幕好花浓。<br>　　有时片片风吹去，海碧山清过几重。
◎卷.70【闲】徐夤<br>　　不管人间是与非，白云流水自相依。一瓢挂树傲时代，<br>　　五柳种门吟落晖。江上翠蛾遗佩去，岸边红袖采莲归。<br>　　客星辞得汉光武，却坐东江旧藓矶。
◎卷.71【忙】徐夤<br>　　双竞龙舟疾似风，一星球子两明同。平吴破蜀三除里，<br>　　灭楚图秦百战中。春近杜鹃啼不断，寒催归雁去何穷。<br>　　兵还失路旌旗乱，惊起红尘似转蓬。
◎卷.72【泪】徐夤<br>　　发事牵情不自由，偶然惆怅即难收。已闻抱玉沾衣湿，<br>　　见说迷途满目流。滴尽绮筵红烛暗，坠残妆阁晓花羞。<br>　　世间何处偏留得，万点分明湘水头。
◎卷.73【月】徐夤<br>　　碧落谁分造化权，结霜凝雪作婵娟。寒蝉若不开三穴，<br>　　狡兔何从上九天。莫见团圆明处远，须看湾曲鉴时偏。<br>　　郤诜树老尧蓂换，惆怅今年似去年。<br>第七百一十一卷
◎卷.1【依御史温飞卿华清宫二十二韵】徐夤<br>　　地灵蒸水暖，天气待宸游。岳拱莲花秀，峰高玉蕊秋。<br>　　朝元雕翠阁，乞巧绣琼楼。碧海供骊岭，黄金络马头。<br>　　五王更入帐，七贵迭封侯。夕雨鸣鸳瓦，朝阳晔柘裘。<br>　　伊皋争负鼎，舜禹让垂旒。堕珥闲应拾，遗钗醉不收。<br>　　飞烟笼剑戟，残月照旌斿。履朔求衣早，临阳解佩羞。<br>　　宫词裁锦段，御笔落银钩。帝里新丰县，长安旧雍州。<br>　　雪衣传贝叶，蝉鬓插山榴。对景瞻瑶兔，升天驾彩虬。<br>　　丹书陈北虏，玄甲擐犀牛。圣诰多屯否，生灵少怨尤。<br>　　穹旻当有辅，帷幄岂无筹。凤态伤红艳，鸾舆缓紫骝。<br>　　树名端正在，人欲梦魂休。谶语山旁鬼，尘销陇畔丘。<br>　　重来芳草恨，往事落花愁。五十年鸿业，东凭渭水流。
◎卷.2【尚书命题瓦砚】徐夤<br>　　远向端溪得，皆因郢匠成。凿山青霭断，琢石紫花轻。<br>　　散墨松香起，濡毫藻句清。入台知价重，著匣恐尘生。<br>　　守黑还全器，临池早著名。春闱携就处，军幕载将行。<br>　　不独雄文阵，兼能助笔耕。莫嫌涓滴润，深染古今情。<br>　　洗处无瑕玷，添时识满盈。兰亭如见用，敲戛有金声。
◎卷.3【东风解冻省试】徐夤<br>　　暖气飘蘋末，冻痕销水中。扇冰初觉泮，吹海旋成空。<br>　　入律三春照，朝宗万里通。岸分天影阔，色照日光融。<br>　　波起轻摇绿，鳞游乍跃红。殷勤排弱羽，飞翥趁和风。
◎卷.4【和仆射二十四丈牡丹八韵】徐夤<br>　　帝王城里看，无故亦无新。忍摘都缘借，移栽未有因。<br>　　光阴嫌太促，开落一何频。羞杀登墙女，饶将解佩人。<br>　　蕊堪灵凤啄，香许白龙亲。素练笼霞晓，红妆带脸春。<br>　　莫辞终夕醉，易老少年身。买取归天上，宁教逐世尘。
◎卷.5【钓丝竹】徐夤<br>　　藋藋拂清流，堪维舴艋舟。野虫悬作饵，溪月曲为钩。<br>　　雨润摇阶长，风吹绕指柔。若将诸树比，还使绿杨羞。<br>　　蚕妇非尧女，渔人是子猷。湖边旧栽处，长映读书楼。
◎卷.6【尚书会仙亭咏蔷薇夤坐中联四韵晚归补缉所联因成一篇】徐夤<br>　　结绿根株翡翠茎，句芒中夜刺猩猩。景阳妆赴严钟出，<br>　　楚峡神教暮雨晴。踯躅岂能同日语，玫瑰方可一时呈。<br>　　风吹嫩带香苞展，露洒啼思泪点轻。阿母蕊宫期索去，<br>　　昭君榆塞阙赍行。丛高恐碍含泥燕，架隐宜栖报曙莺。<br>　　斗日只忧烧密叶，映阶疑欲让双旌。含烟散缬佳人惜，<br>　　落地遗钿少妓争。丹渥不因输绣段，钱圆谁把买花声。<br>　　海棠若要分流品，秋菊春兰两恰平。
◎卷.7【和尚书咏泉山瀑布十二韵】徐夤<br>　　名齐火浣溢山椒，谁把惊虹挂一条。天外倚来秋水刃，<br>　　海心飞上白龙绡。民田凿断云根引，僧圃穿通竹影浇。<br>　　喷石似烟轻漠漠，溅崖如雨冷潇潇。水中蚕绪缠苍壁，<br>　　日里虹精挂绛霄。寒漱绿阴仙桂老，碎流红艳野桃夭。<br>　　千寻练写长年在，六出花开夏日消。急恐划分青嶂骨，<br>　　久应绷裂翠微腰。濯缨便可讥渔父，洗耳还宜傲帝尧。<br>　　林际猿猱偏得饭，岸边乌鹊拟为桥。赤城未到诗先寄，<br>　　庐阜曾游梦已遥。数夜积霖声更远，郡楼欹枕听良宵。
◎卷.8【自咏十韵】徐夤<br>　　只合沧洲钓与耕，忽依萤烛愧功成。未游宦路叨卑宦，<br>　　才到名场得大名。梁苑二年陪众客，温陵十载佐双旌。<br>　　钱财尽是侯王惠，骨肉偕承里巷荣。拙赋偏闻镌印卖，<br>　　恶诗亲见画图呈。多栽桃李期春色，阔凿池塘许月明。<br>　　寒益轻裯饶美寝，出乘车马免徒行。粗支菽粟防饥歉，<br>　　薄有杯盘备送迎。僧俗共邻栖隐乐，妻孥同爱水云清。<br>　　如今便死还甘分，莫更嫌他白发生。
◎卷.9【镜中览怀（一作览镜书怀）】徐夤<br>　　晨起梳头忽自悲，镜中亲见数茎丝。<br>　　从今休说龙泉剑，世上恩雠报已迟。
◎卷.10【楚国史】徐夤<br>　　六国商於恨最多，良弓休绾剑休磨。<br>　　君王不剪如簧舌，再得张仪欲奈何。
◎卷.11【张仪】徐夤<br>　　荆楚南来又北归，分明舌在不应违。<br>　　怀王本是无心者，笼得苍蝇却放飞。
◎卷.12【蔷薇】徐夤<br>　　朝露洒时如濯锦，晚风飘处似遗钿。<br>　　重门剩著黄金锁，莫被飞琼摘上天。
◎卷.13【大夫松】徐夤<br>　　五树旌封许岁寒，挽柯攀叶也无端。<br>　　争如涧底凌霜节，不受秦皇乱世官。
◎卷.14【杏园】徐夤<br>　　杏苑箫声好醉乡，春风嘉宴更无双。<br>　　凭谁为谑穆天子，莫把瑶池并曲江。
◎卷.15【蕉叶】徐夤<br>　　绿绮新裁织女机，摆风摇日影离披。<br>　　只应青帝行春罢，闲倚东墙卓翠旗。
◎卷.16【路旁草】徐夤<br>　　楚甸秦原万里平，谁教根向路傍生。<br>　　轻蹄绣毂长相蹋，合是荣时不得荣。
◎卷.17【读汉纪】徐夤<br>　　布衣空手取中原，劲卒雄师不足论。<br>　　楚国八千秦百万，豁开胸臆一时吞。
◎卷.18【李夫人二首】徐夤<br>　　不望金舆到锦帷，人间乐极即须悲。<br>　　若言要识愁中貌，也似君恩日日衰。<br>　　招得香魂爵少翁，九华灯烛晓还空。<br>　　汉王不及吴王乐，且与西施死处同。
◎卷.19【明妃】徐夤<br>　　不用牵心恨画工，帝家无策及边戎。<br>　　香魂若得升明月，夜夜还应照汉宫。
◎卷.20【马嵬】徐夤<br>　　二百年来事远闻，从龙谁解尽如云。<br>　　张均兄弟皆何在，却是杨妃死报君。
◎卷.21【依韵赠南安方处士五首】徐夤<br>　　七贵五侯生肯退，利尘名网死当抛。<br>　　黔娄寂寞严陵卧，借问何人与结交。<br>　　休把羸蹄蹋霜雪，书成何处献君王。<br>　　嵩山好与浮丘约，三十六峰云外乡。<br>　　百万僧中不为僧，比君知道仅谁能。<br>　　无家寄泊南安县，六月门前也似冰。<br>　　两鬓当春却似秋，僻居夸近野僧楼。<br>　　落花明月皆临水，明月不流花自流。<br>　　晋楚忙忙起战尘，龚黄门外有高人。<br>　　一畦云薤三株竹，席上先生未是贫。
◎卷.22【依韵答黄校书】徐夤<br>　　慈恩雁塔参差榜，杏苑莺花次第游。<br>　　白日有愁犹可散，青山高卧况无愁。
◎卷.23【伤进士谢庭皓】徐夤<br>　　献书犹未达明君，何事先游岱岳云。<br>　　惟有春风护冤魄，与生青草盖孤坟。
◎卷.24【闻司空侍郎讣音】徐夤<br>　　园绮生虽逢汉室，巢由死不谒尧阶。<br>　　夫君殁去何人葬，合取夷齐隐处埋。
◎卷.25【偶题二首】徐夤<br>　　买骨须求骐骥骨，爱毛宜采凤凰毛。<br>　　驽骀燕雀堪何用，仍向人前价例高。<br>　　赋就长安振大名，斩蛇功与乐天争。<br>　　归来延寿溪头坐，终日无人问一声。
◎卷.26【猿】徐夤<br>　　宿有乔林饮有溪，生来踪迹远尘泥。<br>　　不知心更愁何事，每向深山夜夜啼。
◎卷.27【追和贾浪仙古镜】徐夤<br>　　谁开黄帝桥山冢，明月飞光出九泉。<br>　　狼藉藓痕磨不尽，黑云残点污秋天。
◎卷.28【蝴蝶三首】徐夤<br>　　不并难飞茧里蛾，有花芳处定经过。<br>　　天风相送轻飘去，却笑蜘蛛谩织罗。<br>　　苒苒双双拂画栏，佳人偷眼再三看。<br>　　莫欺翼短飞长近，试就花间扑已难。<br>　　栩栩无因系得他，野园荒径一何多。<br>　　不闻丝竹谁教舞，应仗流莺为唱歌。
◎卷.29【新刺袜】徐夤<br>　　素手春溪罢浣纱，巧裁明月半弯斜。<br>　　齐宫合赠东昏宠，好步黄金菡萏花。
◎卷.30【寄华山司空侍郎】徐夤<br>　　山掌林中第一人，鹤书时或问眠云。<br>　　莫言疏野全无事，明月清风肯放君。
◎卷.31【初夏戏题】徐夤<br>　　长养薰风拂晓吹，渐开荷芰落蔷薇。<br>　　青虫也学庄周梦，化作南园蛱蝶飞。<br>第七百一十二卷
◎卷.1【客舍寓怀】钱珝<br>　　洒洒滩声晚霁时，客亭风袖半披垂。野云行止谁相待，<br>　　明月襟怀只自知。无伴偶吟溪上路，有花偷笑腊前枝。<br>　　牵情景物潜惆怅，忽似伤春远别离。
◎卷.2【送王郎中】钱珝<br>　　惜别远相送，却成惆怅多。独归回首处，争那暮山何。
◎卷.3【江行无题一百首】钱珝<br>　　倾酒向涟漪，乘流欲去时。寸心同尺璧，投此报冯夷。<br>　　江曲全萦楚，云飞半自秦。岘山回首望，如别故乡人。<br>　　浦烟含夜色，冷日转秋旻。自有沈碑在，清光不照人。<br>　　楚岸云空合，楚城人不来。只今谁善舞，莫恨废章台。<br>　　行背青山郭，吟当白露秋。风流无屈宋，空咏古荆州。<br>　　晚来渔父喜，网重欲收迟。恐有长江使，金钱愿赎龟。<br>　　去指龙沙路，徒悬象阙心。夜凉无远梦，不为偶闻砧。<br>　　雾云疏有叶，雨浪细无花。稳放扁舟去，江天自有涯。<br>　　好日当秋半，层波动旅肠。已行千里外，谁与共秋光。<br>　　润色非东里，官曹更建章。宦游难自定，来唤棹船郎。<br>　　夜江清未晓，徒惜月光沉。不是因行乐，堪伤老大心。<br>　　翳日多乔木，维舟取束薪。静听江叟语，尽是厌兵人。<br>　　箭漏日初短，汀烟草未衰。雨馀虽更绿，不是采蘋时。<br>　　山雨夜来涨，喜鱼跳满江。岸沙平欲尽，垂蓼入船窗。<br>　　渚边新雁下，舟上独凄凉。俱是南来客，怜君缀一行。<br>　　云密连江暗，风斜著物鸣。一杯真战将，笑尔作愁兵。<br>　　柳拂斜开路，篱边数户村。可能还有意，不掩向江门。<br>　　不识相如渴，徒吟子美诗。江清惟独看，心外更谁知。<br>　　牵路沿江狭，沙崩岸不平。尽知行处险，谁肯载时轻。<br>　　憔悴异灵均，非谗作逐臣。如逢渔父问，未是独醒人。<br>　　水含秋夜静，云带夕阳高。诗癖非吾病，何妨吮短豪。<br>　　带舟维古岸，还似阻西陵。箕伯无多怒，回头讵不能。<br>　　秋云久无雨，江燕社犹飞。却笑舟中客，今年未得归。<br>　　帆翅初张处，云鹏怒翼同。莫愁千里路，自有到来风。<br>　　佳节虽逢菊，浮生正似萍。故山何处望，荒岸小长亭。<br>　　月下江流静，村荒人语稀。鹭鸳虽有伴，仍共影双飞。<br>　　斗转月未落，舟行夜已深。有村知不远，风便数声砧。<br>　　棹惊沙鸟迅，飞溅夕阳波。不顾鱼多处，应防一目罗。<br>　　行到楚江岸，苍茫人正迷。只如秦塞远，格磔鹧鸪啼。<br>　　渐觉江天远，难逢故国书。可能无往事，空食鼎中鱼。<br>　　岸草连荒色，村声乐稔年。晚晴贪获稻，闲却彩菱船。<br>　　滩浅多游鹭，江清易见鱼。怪来吟未足，秋物欠红蕖。<br>　　蛩响依沙草，萤飞透水烟。夜凉谁咏史，空泊运租船。<br>　　睡稳叶舟轻，风微浪不惊。人居芦苇岸，终夜动秋声。<br>　　自念平生意，曾期一郡符。可知因谪宦，斑鬓入江湖。<br>　　水天凉夜月，不是少清光。好景随人物，秦淮忆建康。<br>　　古来多思客，摇落恨江潭。今日秋风至，萧疏过沔南。<br>　　映竹疑村好，穿芦觉渚幽。渐安无旷土，姜芋当农收。<br>　　烟渚复烟渚，画屏休画屏。引愁天末去，数点暮山青。<br>　　秋风动客心，寂寂不成吟。飞上危樯立，莺啼报好音。<br>　　见底高秋水，开怀万里天。旅吟还有伴，沙柳数枝蝉。<br>　　九日自佳节，扁舟无一杯。曹园旧樽酒，戏马忆高台。<br>　　兵火有馀烬，贫村才数家。无人争晓渡，残月下寒沙。<br>　　渚禽菱芡足，不向稻粱争。静宿凉湾月，应无失侣声。<br>　　轻云未扑霜，树杪橘初黄。行是知名物，过风过水香。<br>　　土旷深耕少，江平远钓多。平生皆弃本，金革竟如何。<br>　　海月非常物，等闲不可寻。披沙应有地，浅处定无金。<br>　　风晚冷飕飕，芦花已白头。旧来红叶寺，堪忆玉京秋。<br>　　渺渺望天涯，清涟浸赤霞。难逢星汉使，乌鹊日乘槎。<br>　　风好来无阵，云开去有踪。钓歌无远近，应喜罢艨艟。<br>　　吴疆连楚甸，楚俗异吴乡。谩把樽中物，无人啄蟹黄。<br>　　岸绿野烟远，江红斜照微。撑开小渔艇，应到月明归。<br>　　雨馀江始涨，漾漾见流薪。曾叹河中木，斯言忆古人。<br>　　垂露晚犹浓，清风不易逢。涉江虽已晚，高树搴芙蓉。<br>　　乘舟维夏口，烟野独行时。不见头陀寺，空怀幼妇碑。<br>　　晚泊武昌岸，津亭疏柳风。数株曾手植，好事忆陶公。<br>　　舟航依浦定，星斗满江寒。若比阴霾日，何妨夜未阑。<br>　　近戍离金落，孤岑望火门。惟将知命意，潇洒向乾坤。<br>　　丛菊生堤上，此花长后时。有人还采掇，何必在春期。<br>　　景夕残霞落，秋寒细雨晴。短缨何用濯，舟在月中行。<br>　　堤坏漏江水，地坳成野塘。晚荷人不折，留取作秋香。<br>　　左宦终何路，摅怀亦自宽。襞笺嘲白鹭，无意喻枭鸾。<br>　　楼空人不归，云白去时衣。黄鹤无心下，长应笑令威。<br>　　白帝朝惊浪，阳台暮映云。等闲生险易，世路只如君。<br>　　橹慢生轻浪，帆虚带白云。客船虽狭小，容得瘦将军。<br>　　静看秋江水，风渐浪微平。人间驰竞处，尘土自波成。<br>　　风借帆方疾，风回棹却迟。较量人世事，不校一毫厘。<br>　　咫尺愁风雨，匡庐不可登。只疑云雾窟，犹有六朝僧。<br>　　江草何多思，冬青尚满洲。谁能惊鵩鸟，作赋为沙鸥。<br>　　幸有烟波兴，宁辞笔砚劳。缘情无怨刺，却似反离骚。<br>　　沙上独行时，高吟到楚词。难将垂岸蓼，盈把当江蓠。<br>　　秋寒鹰隼健，逐雀下云空。知是江湖客，无心击塞鸿。<br>　　幽怀念烟水，长恨隔龙沙。今日滕王阁，分明见落霞。<br>　　江流何渺渺，怀古独依依。渔父非贤者，芦中但有矶。<br>　　风雨正甘寝，云霓忽晓晴。放歌虽自遣，一岁又峥嵘。<br>　　幽思正迟迟，沙边濯弄时。自怜非博物，犹未识凫葵。<br>　　曾有烟波客，能歌西塞山。落花惟待月，一钓紫菱湾。<br>　　千顷水纹细，一拳岚影孤。君山寒树绿，曾过洞庭湖。<br>　　光阔重湖水，低斜远雁行。未曾无兴咏，多谢沈东阳。<br>　　晚菊绕江垒，忽如开古屏。莫言时节过，白日有馀馨。<br>　　日落长亭晚，山门步障青。可怜无酒分，处处有旗亭。<br>　　远岸无行树，经霜有伴红。停船搜好句，题叶赠江枫。<br>　　身世比行舟，无风亦暂休。敢言终破浪，惟愿稳乘流。<br>　　数亩苍苔石，烟濛鹤卵洲。定因词客遇，名字始风流。<br>　　兴闲停桂楫，路好过松门。不负佳山水，还开酒一樽。<br>　　短楫休敲桂，孤根自驻萍。自怜非剑气，空向斗牛星。<br>　　高浪如银屋，江风一发时。笔端降太白，才大语终奇。<br>　　细竹渔家路，晴阳看结罾。喜来邀客坐，分与折腰菱。<br>　　平湖五百里，江水想通波。不奈扁舟去，其如决计何。<br>　　数逢云断处，去岸映高山。身到章江日，应犹未得闲。<br>　　一湾斜照水，三版顺风船。未敢相邀钓，劳生只自怜。<br>　　江雨正霏微，江村晚渡稀。何曾妨钓艇，更待得鱼归。<br>　　新野旧楼名，浔阳胜赏情。照人长一色，江月共凄清。<br>　　愿饮西江水，那吟北渚愁。莫教留滞迹，远比蔡昭侯。<br>　　湖口分江水，东流独有情。常时好风物，谁伴谢宣城。<br>　　浔阳江畔菊，应似古来秋。为问幽栖客，吟时得酒不。<br>　　高峰有佳号，千尺倚寒风。若使炉烟在，犹应为上公。<br>　　万木已清霜，江边村事忙。故溪黄稻熟，一夜梦中香。<br>　　楚水苦萦回，征帆落又开。可缘非直路，却有好风来。<br>　　远谪岁时晏，暮江风雨寒。仍愁系舟处，惊梦近长滩。
◎卷.4【春恨三首】钱珝<br>　　负罪将军在北朝，秦淮芳草绿迢迢。<br>　　高台爱妾魂销尽，始得丘迟为一招。<br>　　久戍临洮报未归，箧香销尽别时衣。<br>　　身轻愿比兰阶蝶，万里还寻塞草飞。<br>　　永巷频闻小苑游，旧恩如泪亦难收。<br>　　君前愿报新颜色，团扇须防白露秋。
◎卷.5【蜀国偶题】钱珝<br>　　忽忆明皇西幸时，暗伤潜恨竟谁知。<br>　　佩兰应语宫臣道，莫向金盘进荔枝。
◎卷.6【未展芭蕉】钱珝<br>　　冷烛无烟绿蜡干，芳心犹卷怯春寒。<br>　　一缄书札藏何事，会被东风暗拆看。
◎卷.7【同程九早入中书（一作钱起诗）】钱珝<br>　　汉家贤相重英奇，蟠木何材也见知。不意云霄能自致，<br>　　空惊鹓鹭忽相随。腊雪初明柏子殿，春光欲上万年枝。<br>　　独惭皇鉴明如日，未厌春光向玉墀。<br>第七百一十三卷
◎卷.1【陈情献中丞】喻坦之<br>　　孤拙竟何营，徒希折桂名。始终谁肯荐，得失自难明。<br>　　贡乏雄文献，归无瘠土耕。沧江长发梦，紫陌久惭行。<br>　　意纵求知切，才惟惧鉴精。五言非琢玉，十载看迁莺。<br>　　取进心甘钝，伤嗟骨每惊。尘襟痕积泪，客鬓白新茎。<br>　　顾盼身堪教，吹嘘羽觉生。依门情转切，荷德力须倾。<br>　　奖善犹怜贡，垂恩必不轻。从兹便提挈，云路自生荣。
◎卷.2【长安雪后】喻坦之<br>　　碧落云收尽，天涯雪霁时。草开当井地，树折带巢枝。<br>　　野渡滋寒麦，高泉涨禁池。遥分丹阙出，迥对上林宜。<br>　　宿片攀檐取，凝花就砌窥。气凌禽翅束，冻入马蹄危。<br>　　北想连沙漠，南思极海涯。冷光兼素彩，向暮朔风吹。
◎卷.3【送友人游东川】喻坦之<br>　　食尽须分散，将行几愿留。春兼三月闰，人拟半年游。<br>　　风俗同吴地，山川拥梓州。思君登栈道，猿啸始应愁。
◎卷.4【题樟亭驿楼】喻坦之<br>　　危槛倚山城，风帆槛外行。日生沧海赤，潮落浙江清。<br>　　秋晚遥峰出，沙干细草平。西陵烟树色，长见伍员情。
◎卷.5【大梁送友人东游】喻坦之<br>　　自古东西路，舟车此地分。河声梁苑夜，草色楚田曛。<br>　　雁已多南去，蝉犹在此闻。圣朝无谏猎，何计谒明君。
◎卷.6【送友人游蜀】喻坦之<br>　　为儒早得名，为客不忧程。春尽离丹阙，花繁到锦城。<br>　　雪消巴水涨，日上剑关明。预想回来树，秋蝉已数声。
◎卷.7【留别友人书斋】喻坦之<br>　　相见不相睽，一留日已西。轩凉庭木大，巷僻鸟巢低。<br>　　背俗修琴谱，思家话药畦。卜邻期太华，同上上方梯。
◎卷.8【题耿处士林亭】喻坦之<br>　　身向闲中老，生涯本豁然。草堂山水下，渔艇鸟花边。<br>　　窥井猿兼鹿，啼林鸟杂蝉。何时人事了，依此亦高眠。
◎卷.9【商於逢友人】喻坦之<br>　　行役何时了，年年骨肉分。春风来汉棹，雪路入商云。<br>　　水险溪难定，林寒鸟异群。相逢聊坐石，啼狖语中闻。
◎卷.10【灞上逢故人】喻坦之<br>　　花落杏园枝，驱车问路岐。人情谁可会，身事自堪疑。<br>　　岳雨狂雷送，溪槎涨水吹。家山如此景，几处不相随。
◎卷.11【发浙江】喻坦之<br>　　岛屿遍含烟，烟中济大川。山城犹转漏，沙浦已摇船。<br>　　海曙霞浮日，江遥水合天。此时空阔思，翻想涉穷边。
◎卷.12【晚泊盱眙】喻坦之<br>　　广苇夹深流，萧萧到海秋。宿船横月浦，惊鸟绕霜洲。<br>　　云湿淮南树，笳清泗水楼。徒悬乡国思，羁迹尚东游。
◎卷.13【归江南】喻坦之<br>　　归日值江春，看花过楚津。草晴虫网遍，沙晓浪痕新。<br>　　莲叶初浮水，鸥雏已狎人。渔心惭未遂，空厌路岐尘。
◎卷.14【代北言怀】喻坦之<br>　　困马榆关北，那堪落景催。路行沙不绝，风与雪兼来。<br>　　草得春犹白，鸿侵夏始回。行人莫远入，戍角有馀哀。
◎卷.15【春游曲江】喻坦之<br>　　误入杏花尘，晴江一看春。菰蒲虽似越，骨肉且非秦。<br>　　曲岸藏翘鹭，垂杨拂跃鳞。徒怜汀草色，未是醉眠人。
◎卷.16【和范秘书宿省中作】喻坦之<br>　　清省宜寒夜，仙才称独吟。钟来宫转漏，月过阁移阴。<br>　　鹤避灯前尽，芸高幄外深。想知因此兴，暂动忆山心。
◎卷.17【寄华阴姚少府】喻坦之<br>　　泰华当公署，为官兴可知。砚和青霭冻，帘对白云垂。<br>　　峻掌光浮日，危莲影入池。料于三考内，应惜德音移。
◎卷.18【晚泊富春寄友人】喻坦之<br>　　江钟寒夕微，江鸟望巢飞。木落山城出，潮生海棹归。<br>　　独吟霜岛月，谁寄雪天衣。此别三千里，关西信更稀。<br>第七百一十四卷
◎卷.1【梅花】崔道融<br>　　数萼初含雪，孤标画本难。香中别有韵，清极不知寒。<br>　　横笛和愁听，斜枝倚病看。朔风如解意，容易莫摧残。
◎卷.2【铜雀妓二首】崔道融<br>　　严妆垂玉箸，妙舞对清风。无复君王顾，春来起渐慵。<br>　　歌咽新翻曲，香销旧赐衣。陵园春雨暗，不见六龙归。
◎卷.3【春闺二首】崔道融<br>　　寒食月明雨，落花香满泥。佳人持锦字，无雁寄辽西。<br>　　欲剪宜春字，春寒入剪刀。辽阳在何处，莫望寄征袍。
◎卷.4【访僧不遇】崔道融<br>　　寻僧已寂寞，林下锁山房。松竹虽无语，牵衣借晚凉。
◎卷.5【田上】崔道融<br>　　雨足高田白，披蓑半夜耕。人牛力俱尽，东方殊未明。
◎卷.6【月夕】崔道融<br>　　月上随人意，人闲月更清。朱楼高百尺，不见到天明。
◎卷.7【槿花】崔道融<br>　　槿花不见夕，一日一回新。东风吹桃李，须到明年春。
◎卷.8【西施滩】崔道融<br>　　宰嚭亡吴国，西施陷恶名。浣纱春水急，似有不平声。
◎卷.9【江上逢故人】崔道融<br>　　故里琴樽侣，相逢近腊梅。江村买一醉，破泪却成咍。
◎卷.10【牧竖】崔道融<br>　　牧竖持蓑笠，逢人气傲然。卧牛吹短笛，耕却傍溪田。
◎卷.11【过农家】崔道融<br>　　欲羡农家子，秋新看刈禾。苏秦无负郭，六印又如何。
◎卷.12【江夕】崔道融<br>　　江心秋月白，起柁信潮行。蛟龙化为人，半夜吹笛声。
◎卷.13【春墅】崔道融<br>　　蛙声近过社，农事忽已忙。邻妇饷田归，不见百花芳。
◎卷.14【江村】崔道融<br>　　日暮片帆落，江村如有情。独对沙上月，满船人睡声。
◎卷.15【拟乐府子夜四时歌四首】崔道融<br>　　吴子爱桃李，月色不到地。明朝欲看花，六宫人不睡。<br>　　凉轩待月生，暗里萤飞出。低回不称意，蛙鸣乱清瑟。<br>　　月色明如昼，虫声入户多。狂夫自不归，满地无天河。<br>　　银缸照残梦，零泪沾粉臆。洞房犹自寒，何况关山北。
◎卷.16【寄人二首】崔道融<br>　　花上断续雨，江头来去风。相思春欲尽，未遣酒尊空。<br>　　澹澹长江水，悠悠远客情。落花相与恨，到地一无声。
◎卷.17【江鸥】崔道融<br>　　白鸟波上栖，见人懒飞起。为有求鱼心，不是恋江水。
◎卷.18【春晚】崔道融<br>　　三月寒食时，日色浓于酒。落尽墙头花，莺声隔原柳。
◎卷.19【汉宫词】崔道融<br>　　独诏胡衣出，天花落殿堂。他人不敢妒，垂泪向君王。
◎卷.20【旅行】崔道融<br>　　少壮经勤苦，衰年始浪游。谁怜不龟手，他处却封侯。
◎卷.21【班婕妤】崔道融<br>　　宠极辞同辇，恩深弃后宫。自题秋扇后，不敢怨春风。
◎卷.22【元日有题】崔道融<br>　　十载元正酒，相欢意转深。自量麋鹿分，只合在山林。
◎卷.23【古树】崔道融<br>　　古树春风入，阳和力太迟。莫言生意尽，更引万年枝。
◎卷.24【春题二首】崔道融<br>　　青春未得意，见花却如雠。路逢白面郎，醉插花满头。<br>　　满眼桃李花，愁人如不见。别有惜花人，东风莫吹散。
◎卷.25【长安春】崔道融<br>　　长安牡丹开，绣毂辗晴雷。若使花长在，人应看不回。
◎卷.26【病起二首】崔道融<br>　　病起春已晚，曳筇伤绿苔。强攀庭树枝，唤作花未开。<br>　　病起绕庭除，春泥粘屐齿。如从万里来，骨肉满面喜。
◎卷.27【峡路】崔道融<br>　　清猿啼不住，白水下来新。八月莫为客，夜长愁杀人。
◎卷.28【长门怨】崔道融<br>　　长门春欲尽，明月照花枝。买得相如赋，君恩不可移。
◎卷.29【月夕有怀】崔道融<br>　　圆光照一海，远客在孤舟。相忆无期见，中宵独上楼。
◎卷.30【夜泊九江】崔道融<br>　　夜泊江门外，欢声月里楼。明朝归去路，犹隔洞庭秋。
◎卷.31【寒食夜】崔道融<br>　　满地梨花白，风吹碎月明。大家寒食夜，独贮望乡情。
◎卷.32【归燕】崔道融<br>　　海燕频来去，西人独滞留。天边又相送，肠断故园秋。
◎卷.33【长安春】崔道融<br>　　珠箔映高柳，美人红袖垂。忽闻半天语，不见上楼时。
◎卷.34【銮驾东回】崔道融<br>　　两川花捧御衣香，万岁山呼辇路长。<br>　　天子还从马嵬过，别无惆怅似明皇。
◎卷.35【钓鱼】崔道融<br>　　闲钓江鱼不钓名，瓦瓯斟酒暮山青。<br>　　醉头倒向芦花里，却笑无端犯客星。
◎卷.36【西施】崔道融<br>　　苎萝山下如花女，占得姑苏台上春。<br>　　一笑不能忘敌国，五湖何处有功臣。
◎卷.37【马嵬】崔道融<br>　　万乘凄凉蜀路归，眼前朱翠与心违。<br>　　重华不是风流主，湘水犹传泣二妃。
◎卷.38【羯鼓】崔道融<br>　　华清宫里打撩声，供奉丝簧束手听。<br>　　寂寞銮舆斜谷里，是谁翻得雨淋铃。
◎卷.39【寄李左司】崔道融<br>　　柏台兰省共清风，鸣玉朝联夜被同。<br>　　肯信人间有兄弟，一生长在别离中。
◎卷.40【梅】崔道融<br>　　溪上寒梅初满枝，夜来霜月透芳菲。<br>　　清光寂寞思无尽，应待琴尊与解围。
◎卷.41【天台陈逸人】崔道融<br>　　绝粒空山秋复春，欲看沧海化成尘。<br>　　近抛三井更深去，不怕虎狼唯怕人。
◎卷.42【雪窦禅师】崔道融<br>　　雪窦峰前一派悬，雪窦五月无炎天。<br>　　客尘半日洗欲尽，师到白头林下禅。
◎卷.43【溪上遇雨二首】崔道融<br>　　回塘雨脚如缫丝，野禽不起沈鱼飞。<br>　　耕蓑钓笠取未暇，秋田有望从淋漓。<br>　　坐看黑云衔猛雨，喷洒前山此独晴。<br>　　忽惊云雨在头上，却是山前晚照明。
◎卷.44【长门怨】崔道融<br>　　长门花泣一枝春，争奈君恩别处新。<br>　　错把黄金买词赋，相如自是薄情人。
◎卷.45【秋夕】崔道融<br>　　自怜三十未西游，傍水寻山过却秋。<br>　　一夜雨声多少事，不思量尽到心头。
◎卷.46【过隆中】崔道融<br>　　玄德苍黄起卧龙，鼎分天下一言中。<br>　　可怜蜀国关张后，不见商量徐庶功。
◎卷.47【关下】崔道融<br>　　百二山河壮帝畿，关门何事更开迟。<br>　　应从漏却田文后，每度闻鸡不免疑。
◎卷.48【寒食客中有怀】崔道融<br>　　江上闻莺禁火时，百花开尽柳依依。<br>　　故园兄弟别来久，应到清明犹望归。
◎卷.49【溪夜】崔道融<br>　　积雪消来溪水宽，满楼明月碎琅玕。<br>　　渔人抛得钓筒尽，却放轻舟下急滩。
◎卷.50【山居卧疾，广利大师见访】崔道融<br>　　桐谷孙枝已上弦，野人犹卧白云边。<br>　　九天飞锡应相诮，三到行朝二十年。
◎卷.51【村墅】崔道融<br>　　正月二月村墅闲，馀粮未乏人心宽。<br>　　南邻雨中揭屋笑，酒熟数家来相看。
◎卷.52【悲李拾遗二首】崔道融<br>　　故友从来匪石心，谏多难得主恩深。<br>　　行朝半夜烟尘起，晓殿吁嗟一镜沈。<br>　　天涯时有北来尘，因话它人及故人。<br>　　也是先皇能罪己，殿前频得触龙鳞。
◎卷.53【题《李将军传》】崔道融<br>　　猿臂将军去似飞，弯弓百步虏无遗。<br>　　汉文自与封侯得，何必伤嗟不遇时。
◎卷.54【酒醒】崔道融<br>　　酒醒拨剔残灰火，多少凄凉在此中。<br>　　炉畔自斟还自醉，打窗深夜雪兼风。
◎卷.55【郊居友人相访】崔道融<br>　　柴门深掩古城秋，背郭缘溪一径幽。<br>　　不有小园新竹色，君来那肯暂淹留。
◎卷.56【镜湖雪霁贻方干】崔道融<br>　　天外晓岚和雪望，月中归棹带冰行。<br>　　相逢半醉吟诗苦，应抵寒猿袅树声。
◎卷.57【秋霁】崔道融<br>　　雨霁长空荡涤清，远山初出未知名。<br>　　夜来江上如钩月，时有惊鱼掷浪声。
◎卷.58【谢朱常侍寄贶蜀茶、剡纸二首】崔道融<br>　　瑟瑟香尘瑟瑟泉，惊风骤雨起炉烟。<br>　　一瓯解却山中醉，便觉身轻欲上天。<br>　　百幅轻明雪未融，薛家凡纸漫深红。<br>　　不应点染闲言语，留记将军盖世功。
◎卷.59【读杜紫微集】崔道融<br>　　紫微才调复知兵，长觉风雷笔下生。<br>　　还有枉抛心力处，多于五柳赋闲情。
◎卷.60【寓题】崔道融<br>　　海上乘查便合仙，若无仙骨未如船。<br>　　人间亦有支机石，虚被声名到洞天。
◎卷.61【寓吟集】崔道融<br>　　陶集篇篇皆有酒，崔诗句句不无杯。<br>　　醉来已共身安约，让却诗人作酒魁。
◎卷.62【溪居即事】崔道融<br>　　篱外谁家不系船，春风吹入钓鱼湾。<br>　　小童疑是有村客，急向柴门去却关。
◎卷.63【鸡】崔道融<br>　　买得晨鸡共鸡语，常时不用等闲鸣。<br>　　深山月黑风雨夜，欲近晓天啼一声。
◎卷.64【献浙东柳大夫】崔道融<br>　　属城甘雨几经春，圣主全分付越人。<br>　　俗眼不知青琐贵，江头争看碧油新。
◎卷.65【杨柳枝词】崔道融<br>　　雾撚烟搓一索春，年年长似染来新。<br>　　应须唤作风流线，系得东西南北人。
◎卷.66【楚怀王】崔道融<br>　　宫花一朵掌中开，缓急翻为敌国媒。<br>　　六里江山天下笑，张仪容易去还来。
◎卷.67【对早梅寄友人二首】崔道融<br>　　忆得前年君寄诗，海边三见早梅词。<br>　　与君犹是海边客，又见早梅花发时。<br>　　忆得去年有遗恨，花前未醉到无花。<br>　　清芳一夜月通白，先脱寒衣送酒家。
◎卷.68【句】崔道融<br>　　万里一点白，长空鸟不飞。（《边庭雪》，见《诗格》）<br>　　如今却羡相如富，犹有人间四壁居。（见杨万里《诗话》）<br>第七百一十五卷
◎卷.1【苦吟】卢延让<br>　　莫话诗中事，诗中难更无。吟安一个字，撚断数茎须。<br>　　险觅天应闷，狂搜海亦枯。不同文赋易，为著者之乎。
◎卷.2【雪】卢延让<br>　　瑞雪落纷华，随风一向斜。地平铺作月，天迥撒成花。<br>　　客满烧烟舍，牛牵卖炭车。吾皇忧挟纩，犹自问君家。
◎卷.3【松寺】卢延让<br>　　山寺取凉当夏夜，共僧蹲坐石阶前。两三条电欲为雨，<br>　　七八个星犹在天。衣汗稍停床上扇，茶香时拨涧中泉。<br>　　通宵听论莲华义，不藉松窗一觉眠。
◎卷.4【赠僧】卢延让<br>　　浮世浮华一断空，偶抛烦恼到莲宫。高僧解语牙无水，<br>　　老鹤能飞骨有风。野色吟馀生竹外，山阴坐久入池中。<br>　　禅师莫问求名苦，滋味过于食蓼虫。
◎卷.5【逢友人赴阙】卢延让<br>　　正当天下待雍熙，丹诏征来早为迟。倚马才高犹爱艺，<br>　　问牛心在肯容私。吏开黄阁排班处，民拥青门看入时。<br>　　却笑郡人留不得，感恩唯拟立生祠。
◎卷.6【哭李郢端公】卢延让<br>　　军门半掩槐花宅，每过犹闻哭临声。北固暴亡兼在路，<br>　　东都权葬未归茔。渐穷老仆慵看马，著惨佳人暗理筝。<br>　　诗侣酒徒消散尽，一场春梦越王城。
◎卷.7【谢杨尚书惠樱桃】卢延让<br>　　满合虚红怕动摇，尚书知重赐樱桃。揉蓝尚带新鲜叶，<br>　　泼血犹残旧折条。万颗真珠轻触破，一团甘露软含消。<br>　　春来老病尤珍荷，并食中肠似火烧。
◎卷.8【寒食日戏赠李侍御】卢延让<br>　　十二街如市，红尘咽不开。洒蹄骢马汗，没处看花来。
◎卷.9【樊川寒食二首】卢延让<br>　　寒食权豪尽出行，一川如画雨初晴。<br>　　谁家络络游春盛，担入花间轧轧声。<br>　　鞍马和花总是尘，歌声处处有佳人。<br>　　五陵年少粗于事，栲栳量金买断春。
◎卷.10【句】卢延让<br>　　只讹些子缘，应耗没多光。（《八月十六夜》）<br>　　臂鹰健卒悬毡帽，骑马佳人卷画衫。（送周太保赴浙西）<br>　　每过私第邀看鹤，长著公裳送上驴。（《寄友》）<br>　　名纸毛生五门下，家僮骨立六街中。（《旅舍言怀》）云间闹铎骡驼至，雪里残骸虎拽来。（《蜀路》）<br>　　树上咨诹批颊鸟，窗间壁驳叩头虫。（《冬夜》）<br>　　莫欺零落残牙齿，曾吃红绫饼餤来。<br>　　渡水蹇驴双耳直，避风羸仆一肩高。（《雪》）<br>　　高据襄阳播盛名，问人人道是诗星。（《吊孟浩然》，<br>　　以上并见《海录碎事》）<br>　　凉雨打低残菡萏，急风吹散小蜻蜓。（见《锦绣万花谷》）
◎卷.11【示门生马侍郎胤孙】裴皞<br>　　宦途最重是文衡，天与愚夫著盛名。<br>　　三主礼闱年八十，门生门下见门生。
◎卷.12【赠杜荀鹤】王希羽<br>　　金榜晓悬生世日，玉书潜记上升时。<br>　　九华山色高千尺，未必高于第八枝。
◎卷.13【宫怨二首】柯崇<br>　　尘满金炉不炷香，黄昏独自立重廊。<br>　　笙歌何处承恩宠，一一随风入上阳。<br>　　长门槐柳半萧疏，玉辇沈思恨有馀。<br>　　红泪渐消倾国态，黄金谁为达相如。
◎卷.14【早春池亭独游三首】刘象<br>　　春意送残腊，春晴融小洲。蒲茸才簇岸，柳颊已遮楼。<br>　　便有杯觞兴，可据羁旅愁。凫鹥亦相狎，尽日戏清流。<br>　　清流环绿筱，清景媚虹桥。莺刷初迁羽，莎拳拟拆苗。<br>　　细沙擢暖岸，淑景动和飙。倍忆同袍侣，相欢倒一瓢。<br>　　一瓢欢自足，一日兴偏多。幽意人先赏，疏丛蝶未过。<br>　　知音新句苦，窥沼醉颜酡。万虑从相拟，今朝欲奈何。
◎卷.15【鹭鸶】刘象<br>　　洁白孤高生不同，顶丝清软冷摇风。窥鱼翘立荷香里，<br>　　慕侣低翻柳影中。几日下巢辞紫阁，多时凝目向晴空。<br>　　摩霄志在潜修羽，会接鸾凰别苇丛。
◎卷.16【春夜二首】刘象<br>　　几处兵戈阻路岐，忆山心切与山违。<br>　　时难何处披怀抱，日日日斜空醉归。<br>　　一别杜陵归未期，只凭魂梦接亲知。<br>　　近来欲睡兼难睡，夜夜夜深闻子规。
◎卷.17【晓登迎春阁】刘象<br>　　未栉凭栏眺锦城，烟笼万井二江明。<br>　　香风满阁花盈户，树树树梢啼晓莺。
◎卷.18【咏仙掌】刘象<br>　　万古亭亭倚碧霄，不成擎亦不成招。<br>　　何如掬取天池水，洒向人间救旱苗。
◎卷.19【郪中感旧】刘象<br>　　顷年曾住此中来，今日重游事可哀。<br>　　忆得几家欢宴处，家家家业尽成灰。
◎卷.20【白髭】刘象<br>　　到处逢人求至药，几回染了又成丝。<br>　　素丝易染髭难染，墨翟当时合泣髭。
◎卷.21【题县令范传真化洽亭】沈颜<br>　　前有浅山，屹然如屏。后有卑岭，缭然如城。<br>　　跨池左右，足以建亭。斯亭何名，化洽而成。
◎卷.22【书怀寄友人】沈颜<br>　　江湖劳遍寻，只自长愁襟。到处慵开口，何人可话心。<br>　　登楼得句远，望月抒情深。却忆山斋后，猿声相伴吟。
◎卷.23【题壁】杨凝式<br>　　院似禅心静，花如觉性圆。自然知了义，争肯学神仙。
◎卷.24【赠张全义】杨凝式<br>　　洛阳风景实堪哀，昔日曾为瓦子堆。<br>　　不是我公重葺理，至今犹是一堆灰。
◎卷.25【题怀素酒狂帖后】杨凝式<br>　　十年挥素学临池，始识王公学卫非。<br>　　草圣未须因酒发，笔端应解化龙飞。
◎卷.26【句】杨凝式<br>　　押引蝗虫到洛京，合消郡守远相迎。（归洛寄尹张从恩，<br>　　时蝗适至）<br>　　到此今经三纪春。（《洛阳》，并见《纪闻》）
◎卷.27【奉试诏用拓拔思恭为京北收复都统（一作闻诏作）】李琪<br>　　飞骑经巴栈，鸿恩及夏台。将从天上去，人自日边来。<br>　　此处金门远，何时玉辇回。早平关右贼，莫待诏书催。
◎卷.28【题广爱寺楞伽山】李琪<br>　　善高天外远，方丈海中遥。自有山神护，应无劫火烧。<br>　　坏文侵古壁，飞剑出寒霄。何似苍苍色，严妆十七朝。
◎卷.29【句】李琪<br>　　哀痛不下诏，登封谁上书。（《僖宗幸蜀咏》）
◎卷.30【寄桂帅】刘崇龟<br>　　碧幢仁施合洪钧，桂树林前倍得春。<br>　　莫恋此时好风景，磻溪不是钓渔人。
◎卷.31【席上吟】刘崇鲁<br>　　南行忽见李深之，手舞如蜚令不疑。<br>　　任有风流兼蕴藉，天生不似郑都知。
◎卷.32【寄孙储（一作下第醉中寄储）】孙定<br>　　行行血泪洒尘襟，事逐东流渭水深。秋跨蹇驴风尚紧，<br>　　静投孤店日初沈。一枝犹挂东堂梦，千里空驰北巷心。<br>　　明月悲歌又前去，满城烟树噪春禽。
◎卷.33【江南行】许昼<br>　　江南萧洒地，本自与君宜。固节还同我，虚心欲待谁。<br>　　涧泉傍借响，山木共含滋。粉腻虫难篆，丛疏鸟易窥。<br>　　尽应逢野渡，中忽见村祠。叶扫秋空静，根横古堑危。<br>　　影迷寒霭里，声出夜风时。客棹深深过，人家远远移。<br>　　游边曾结念，到此数题诗。莫恨成龙晚，成龙会有期。
◎卷.34【中秋月】许昼<br>　　应是蟾宫别有情，每逢秋半倍澄清。清光不向此中见，<br>　　白发争教何处生。闲地占将真可惜，幽窗分得始为明。<br>　　殷勤好长来年桂，莫遣平人道不平。
◎卷.35【临终诗】薛准<br>　　旧国深恩不易酬，又离继母出他州。<br>　　谁知天怒无因息，积愧终身乞速休。
◎卷.36【观修处士画桃花图歌】裴谐<br>　　一从天宝王维死，于今始遇修夫子。能向鲛绡四幅中，<br>　　丹青暗与春争工。勾芒若见应羞杀，晕绿匀红渐分别。<br>　　堪怜彩笔似东风，一朵一枝随手发。燕支乍湿如含露，<br>　　引得娇莺痴不去。多少游蜂尽日飞，看遍花心求入处。<br>　　工夫妙丽实奇绝，似对韶光好时节。偏宜留著待深冬，<br>　　铺向楼前殛霜雪。
◎卷.37【句】裴谐<br>　　风回山火断，朝落岸冰高。（《湘江吟》）<br>　　名终埋不得，骨任朽何妨。（经杜甫坟，见《诗话总龟》）<br>第七百一十六卷
◎卷.1【长安春日】曹松<br>　　浩浩看花晨，六街扬远尘。尘中一丈日，谁是晏眠人。<br>　　御柳舞着水，野莺啼破春。徒云多失意，犹自惜离秦。
◎卷.2【慈恩寺贻楚霄上人】曹松<br>　　在秦生楚思，波浪接禅关。塔碍高林鸟，窗开白日山。<br>　　树阴移草上，岸色透庭间。入内谈经彻，空携讲疏还。
◎卷.3【崇义里言怀】曹松<br>　　马蹄京洛岐，复此少闲时。老积沧洲梦，秋乖白阁期。<br>　　平生五字句，一夕满头丝。把向侯门去，侯门未可知。
◎卷.4【僧院松】曹松<br>　　此木韵弥全，秋霄学瑟弦。空知百馀尺，未定几多年。<br>　　古甲磨云拆，孤根捉地坚。何当抛一干，作盖道场前。
◎卷.5【贻世】曹松<br>　　富者非义取，朴风争肯还。红尘不待晓，白首有谁闲。<br>　　浅度四溟水，平看诸国山。只消年作劫，俱到总无间。
◎卷.6【南游】曹松<br>　　直到南箕下，方谙涨海头。君恩过铜柱，戎节限交州。<br>　　犀占花阴卧，波冲瘴色流。远夷非不乐，自是北人愁。
◎卷.7【送胡中丞使日东】曹松<br>　　辞天理玉簪，指日使鸡林。犹有中华恋，方同积浪深。<br>　　张帆度鲸口，衔命见臣心。渥泽遐宣后，归期抵万金。
◎卷.8【哭陈陶处士】曹松<br>　　园里先生冢，鸟啼春更伤。空馀八封树，尚对一茅堂。<br>　　白日埋杜甫，皇天无耒阳。如何稽古力，报答甚茫茫。
◎卷.9【言怀】曹松<br>　　冥心坐似痴，寝食亦如遗。为觅出人句，只求当路知。<br>　　岂能穷到老，未信达无时。此道须天付，三光幸不私。
◎卷.10【月】曹松<br>　　寥寥天地内，夜魄爽何轻。频见此轮满，即应华发生。<br>　　不圆争得破，才正又须倾。人事还如此，因知倚伏情。
◎卷.11【答匡山僧赠榔栗杖】曹松<br>　　栗杖出匡顶，百中无一枝。虽因野僧得，犹畏岳神知。<br>　　画月冷光在，指云秋片移。宜留引蹇步，他日访峨嵋。
◎卷.12【商山夜闻泉】曹松<br>　　泻月声不断，坐来心益闲。无人知落处，万木冷空山。<br>　　远忆云容外，幽疑石缝间。那辞通曙听，明日度蓝关。
◎卷.13【书怀】曹松<br>　　默默守吾道，望荣来替愁。吟诗应有罪，当路却如雠。<br>　　陆海傥难溺，九霄争便休。敢言名誉出，天未白吾头。
◎卷.14【道中】曹松<br>　　出门嗟世路，何日朴风归。是处太行险，□□应解飞。<br>　　主人厚薄礼，客子新故衣。所以浇浮态，多令行者违。
◎卷.15【夏云】曹松<br>　　势能成岳仞，顷刻长崔嵬。暝鸟飞不到，野风吹得开。<br>　　一天分万态，立地看忘回。欲结暑宵雨，先闻江上雷。
◎卷.16【塞上行】曹松<br>　　上将拥黄须，安西逐指呼。离乡俱少壮，到碛减肌肤。<br>　　风雪夜防塞，腥膻朝系胡。为君乐战死，谁喜作征夫。
◎卷.17【晨起】曹松<br>　　晓色教不睡，卷帘清气中。林残数枝月，发冷一梳风。<br>　　并鸟含钟语，欹荷隔雾空。莫疑营白日，道路本无穷。
◎卷.18【感世】曹松<br>　　触目尽如幻，幻中能几时。愁来舍行乐，事去莫吞悲。<br>　　白发不由己，黄金留待谁。耕烟得铭志，翻为古人思。
◎卷.19【观华夷图】曹松<br>　　落笔胜缩地，展图当晏宁。中华属贵分，远裔占何星。<br>　　分寸辨诸岳，斗升观四溟。长疑未到处，一一似曾经。
◎卷.20【山中寒夜呈进士许棠】曹松<br>　　山寒草堂暖，寂夜有良朋。读易分高烛，煎茶取折冰。<br>　　庭垂河半角，窗露月微棱。俱入论心地，争无俗者憎。
◎卷.21【滕王阁春日晚眺】曹松<br>　　凌春帝子阁，偶眺日移西。浪势平花坞，帆阴上柳堤。<br>　　凝岚藏宿翼，叠鼓碎归蹄。只此长吟咏，因高思不迷。
◎卷.22【钟陵野步】曹松<br>　　冈扉聊自启，信步出波边。野火风吹阔，春冰鹤啄穿。<br>　　渚樯齐驿树，山鸟入公田。未创孤云势，空思白阁年。
◎卷.23【哭胡处士】曹松<br>　　故人江阁在，重到事悠悠。无尔向潭上，为吾倾瓮头。<br>　　空馀赤枫叶，堕落钓鱼舟。疑是冲虚去，不为天地囚。
◎卷.24【青龙寺赠云颢法师】曹松<br>　　紫檀衣且香，春殿日尤长。此地开新讲，何山锁旧房。<br>　　僧名喧北阙，师印续南方。莫惜青莲喻，秦人听未忘。
◎卷.25【荐福寺赠应制白公（一作栖白大师）】曹松<br>　　才子紫檀衣，明君宠顾时。讲升高座懒，书答重臣迟。<br>　　瓶势倾圆顶，刀声落碎髭。还闻穿内去，随驾进新诗。
◎卷.26【观山寺僧穿井】曹松<br>　　云僧凿山井，寒碧在中庭。况是分岩眼，同来下石瓶。<br>　　旁痕终变藓，圆影即澄星。异夜天龙蛰，应闻说叶经。
◎卷.27【送德光禅师（重礼石霜长者）】曹松<br>　　天涯缘事了，又造石霜微。不以千峰险，唯将独影归。<br>　　有为嫌假佛，无境是真机。到后流沙锡，何时更有飞。
◎卷.28【赠南陵李主簿】曹松<br>　　外邑官同隐，宁劳短吏趋。看云情自足，爱酒逸应无。<br>　　簟席弹棋子，衣裳惹印朱。仍闻陂水近，亦拟掉菰蒲。
◎卷.29【慈恩寺东楼】曹松<br>　　寺楼凉出竹，非与曲江赊。野火流穿苑，秦山叠入巴。<br>　　风梢离众叶，岸角积虚沙。此地钟声近，令人思未涯。
◎卷.30【古冢】曹松<br>　　代远已难问，累累次古城。民田侵不尽，客路踏还平。<br>　　作穴蛇分蛰，依冈鹿绕行。唯应风雨夕，鬼火出林明。
◎卷.31【访山友】曹松<br>　　一径通高屋，重云翳两原。山寒初宿顶，泉落未知根。<br>　　急雨洗荒壁，惊风开静门。听君吟废夜，苦却建溪猿。
◎卷.32【林下书怀寄建州李频员外】曹松<br>　　一从诸事懒，海上迹宜沉。吾道不当路，鄙人甘入林。<br>　　云垂方觅鹤，月湿始收琴。水石南州好，谁陪刻骨吟。
◎卷.33【猿】曹松<br>　　曾宿三巴路，今来不愿听。云根啼片白，峰顶掷尖青。<br>　　护果憎禽啄，栖霜觑叶零。唯应卧岚客，怜尔傍岩扃。
◎卷.34【秋日送方干游上元】曹松<br>　　天高淮泗白，料子趋修程。汲水疑山动，扬帆觉岸行。<br>　　云离京口树，雁入石头城。后夜分遥念，诸峰霜露生。
◎卷.35【哭李频员外（时在建川）】曹松<br>　　出麾临建水，下世在公堂。苦集休开箧，清资罢转郎。<br>　　瘴中无子奠，岭外一妻孀。定是浮香骨，东归就故乡。
◎卷.36【山中言事】曹松<br>　　岚霭润窗棂，吟诗得冷症。教餐有效药，多愧独行僧。<br>　　云湿煎茶火，冰封汲井绳。片扉深著掩，经国自无能。
◎卷.37【送左协律京西从事】曹松<br>　　辟书来几日，遂喜就嘉招。犹向风沙浅，非于甸服遥。<br>　　时平无探骑，秋静见盘雕。若遣关中使，烦君问寂寥。
◎卷.38【望九华寄池阳太守】曹松<br>　　造华峰峰异，宜教岳德谦。灵踪载籍古，怪刃刺云尖。<br>　　盘蹙陵阳壮，孤标建邺瞻。霁馀堪洗目，青出谢家檐。
◎卷.39【上广州支使王拾遗】曹松<br>　　明时应不谏，天幕称仙才。聘入关中去，人从帝侧来。<br>　　诗窗盛岛屿，檄盾照风雷。几度陪旄节，营巡海色回。
◎卷.40【题僧松禅（一作题僧院松）】曹松<br>　　空山涧畔枯松树，禅老堂头甲乙身。<br>　　传是昔朝僧种著，下头应有茯苓神。
◎卷.41【赠华阴李明府】曹松<br>　　佩墨县兼清，约关西近城。三峰岂不重，厚地戴犹轻。<br>　　雪筱欹难直，风泉喷易横。须知高枕外，长是劝民耕。
◎卷.42【送人庭鹤】曹松<br>　　度岁休笼闭，身轻好羽仪。白云□是伴，沧海得因谁。<br>　　唳起遗残食，盘馀在迥枝。条风频雨去，只恐更相随。
◎卷.43【信州闻通寺题僧砌下泉】曹松<br>　　细声从峤足，幽淡浸香墀。此境未开日，何人初见时。<br>　　耗痕延黑藓，净罅吐微澌。应有乔梢鹤，下来当饮之。
◎卷.44【山中】曹松<br>　　此地似商岭，云霞空往还。衰条难定鸟，缺月易依山。<br>　　野色耕不尽，溪容钓自闲。分因多卧退，百计少相关。
◎卷.45【寄崇圣寺僧（一作关山寄诗赠清越）】曹松<br>　　不醉长安酒，冥心只似师。望山吟过日，伴鹤立多时。<br>　　沟远流声细，林寒绿色迟。庵西萝月夕，重约语空期。
◎卷.46【金陵道中寄】曹松<br>　　忍苦待知音，无时省废吟。始为分路客，莫问向隅心。<br>　　峤翠藏幽瀑，枝风下晓禽。忆君秋欲尽，马上秣陵砧。
◎卷.47【都门送许棠东归（一作送进士张乔）】曹松<br>　　旧客东归远，长安诗少朋。去愁分碛雁，行计逐乡僧。<br>　　华岳无时雪，黄河漫处冰。知辞国门路，片席认西陵。
◎卷.48【送进士喻坦之游太原】曹松<br>　　北鄙征难尽，诗愁满去程。废巢侵烧色，荒冢入锄声。<br>　　逗野河流浊，离云碛日明。并州戎垒地，角动引风生。
◎卷.49【九江暮春书事】曹松<br>　　杨柳城初锁，轮蹄息去踪。春流无旧岸，夜色失诸峰。<br>　　影动渔边火，声迟话后钟。明朝回去雁，谁向北郊逢。
◎卷.50【再到洪州望西山（松常栖此山）】曹松<br>　　洪州向西顾，不忍暂忘君。记得瀑泉落，省同幽鸟闻。<br>　　一回经雨雹，长有剩风云。未定却栖息，前头江海分。
◎卷.51【与胡汾坐月期贯休上人不至】曹松<br>　　扫庭秋漏滴，接话贵忘眠。静夜人相语，低枝鸟暗迁。<br>　　星围南极定，月照断河连。后会花宫子，应开石上禅。
◎卷.52【赠胡处士】曹松<br>　　年光离岳色，带疾卧南原。白日与无事，俗人嗔闭门。<br>　　樵鱼临片水，野鹿入荒园。莫问荣华事，清霜点发根。
◎卷.53【铅山写怀】曹松<br>　　天涯兵火后，风景畏临门。骨肉到时节，团圆因梦魂。<br>　　池塘营水眼，岭峤结花根。耳纵听歌吹，中心不可论。
◎卷.54【书翠岩寺壁】曹松<br>　　何年话尊宿，瞻礼此堂中。入郭非无路，归林自学空。<br>　　溅瓶云峤水，逆磬雪川风。时说南庐事，知师用意同。
◎卷.55【江西题东湖】曹松<br>　　凿出江湖思，凉多□□间。无风触微浪，半日□秋山。<br>　　客袖沙光满，船窗荻影闲。时人见黄绶，应笑狎鸥还。
◎卷.56【题湖南岳麓寺】曹松<br>　　海云山上寺，每到每开襟。万木长不住，细泉听更深。<br>　　蜩沾高雨断，鸟遇夕岚沈。此地良宵月，秋怀隔楚砧。
◎卷.57【赠衡山麋明府】曹松<br>　　为县潇湘水，门前树配苔。晚吟公籍少，春醉积林开。<br>　　涤砚松香起，擎茶岳影来。任官当此境，更莫梦天台。
◎卷.58【塞上】曹松<br>　　边寒来所阔，今日复明朝。河凌坚通马，胡云缺见雕。<br>　　砂中程独泣，乡外隐谁招。回首若经岁，灵州生柳条。
◎卷.59【送邵安石及第归连州觐省】曹松<br>　　及第兼归觐，宜忘涉驿劳。青云重庆少，白日一飞高。<br>　　转楚闻啼狖，临湘见叠涛。海阳沈饮罢，何地佐旌旄。
◎卷.60【边上送友人归宁】曹松<br>　　乡路穿京过，宁心去少同。日斜寻阔碛，春尽逐归鸿。<br>　　独树河声外，凝笳塞色中。怜君到此处，却背老莱风。
◎卷.61【除夜】曹松<br>　　残腊即又尽，东风应渐闻。一宵犹几许，两岁欲平分。<br>　　燎暗倾时斗，春通绽处芬。明朝遥捧酒，先合祝尧君。
◎卷.62【题甘露寺】曹松<br>　　香门接巨垒，画角间清钟。北固一何峭，西僧多此逢。<br>　　天垂无际海，云白久晴峰。旦暮然灯外，涛头振蛰龙。
◎卷.63【贻住山僧】曹松<br>　　罢讲巡岩坞，无穷得野情。腊高犹伴鹿，夏满不归城。<br>　　云朵缘崖发，峰阴截水清。自然双洗耳，唯任白毫生。
◎卷.64【题鹤鸣泉】曹松<br>　　仙鹤曾鸣处，泉兼半井苔。直峰抛影入，片月泻光来。<br>　　潋滟侵颜冷，深沉慰眼开。何因值舟顶，满汲石瓶回。
◎卷.65【吊贾岛二首】曹松<br>　　先生不折桂，谪去抱何冤。已葬离燕骨，难招入剑魂。<br>　　旅坟低却草，稚子哭胜猿。冥寞如搜句，宜邀贺监论。<br>　　青旆低寒水，清笳出晓风。鸟为伤贾傅，马立葬滕公。<br>　　松柏青山上，城池白日中。一朝今古隔，惟有月明同。
◎卷.66【忆江西并悼亡友】曹松<br>　　前心奈兵阻，悔作豫章分。芳草未归日，故人多是坟。<br>　　帆行出岫雨，马践过江云。此地一樽酒，当时皆以文。<br>第七百一十七卷
◎卷.1【九江送方干归镜湖】曹松<br>　　一樯悬五两，此日动归风。客路抛湓口，家林入镜中。<br>　　谭馀云出峤，咏苦月欹空。更若看鳷鹊，何人夜坐同。
◎卷.2【庐山访贾匡】曹松<br>　　西城疾病日，此地少寻君。古迹春犹在，遥泉夜尽闻。<br>　　片时三处雨，九叠几重云。到者皆忘寐，神精与俗分。
◎卷.3【顾少府池上（一作顾少府池亭苇）】曹松<br>　　池上分行种，公庭觉少尘。根离潮水岸，韵爽判曹人。<br>　　正午回鱼影，方昏息鹭身。无时不动咏，沧岛思方频。
◎卷.4【喜友人归上元别业】曹松<br>　　一樯千里外，隐者兴宜孤。落日长边海，秋风满故都。<br>　　掩关苔色老，盘径叶声枯。匡岳来时过，迟回绝顶无。
◎卷.5【曲江暮春雪霁】曹松<br>　　霁动江池色，春残一去游。菰风生马足，槐雪滴人头。<br>　　北阙尘未起，南山青欲流。如何多别地，却得醉汀洲。
◎卷.6【立春日】曹松<br>　　春饮一杯酒，便吟春日诗。木梢寒未觉，地脉暖先知。<br>　　鸟啭星沈后，山分雪薄时。赏心无处说，怅望曲江池。
◎卷.7【宿溪僧院】曹松<br>　　少年云溪里，禅心夜更闲。煎茶留静者，靠月坐苍山。<br>　　露白钟寻定，萤多户未关。嵩阳大石室，何日译经还。
◎卷.8【石头怀古】曹松<br>　　日月出又没，台城空白云。虽宽百姓土，渐缺六朝坟。<br>　　禾黍是亡国，山河归圣君。松声骤雨足，几寺晚钟闻。
◎卷.9【浙右赠陆处士】曹松<br>　　静节灌园馀，得非成隐居。长当庚子日，独拜五经书。<br>　　白浪吹亡国，秋霜洗大虚。门前是京口，身外不营储。
◎卷.10【哭胡处士】曹松<br>　　丘中久不起，将谓诏书来。及见凌云说，方知掩夜台。<br>　　白衣归北路，玄造亦遗才。世上亡君后，诗声更大哉。
◎卷.11【赠馀干袁明府】曹松<br>　　一雨西城色，陶家心自清。山衔中郭分，云卷下湖程。<br>　　公署闻流木，人烟入废城。难忘楚尽处，新有越吟生。
◎卷.12【赠雷乡张明府】曹松<br>　　任官征战后，度日寄闲身。封卷还高客，飞书问野人。<br>　　废田教种谷，生路遣寻薪。若起柴桑兴，无先漉酒巾。
◎卷.13【岳阳晚泊】曹松<br>　　轻帆下阔流，便泊此沙洲。湖影撼山朵，日阳烧野愁。<br>　　白波争起倒，青屿或沈浮。是际船中望，东南仞仞秋。
◎卷.14【览春榜喜孙鄠成名】曹松<br>　　门外报春榜，喜君天子知。旧愁浑似雪，见日总消时。<br>　　塔下牡丹气，江头杨柳丝。风光若有分，无处不相宜。
◎卷.15【己亥岁二首（僖宗广明元年）】曹松<br>　　泽国江山入战图，生民何计乐樵苏。<br>　　凭君莫话封侯事，一将功成万骨枯。<br>　　传闻一战百神愁，两岸强兵过未休。<br>　　谁道沧江总无事，近来长共血争流。
◎卷.16【乱后入洪州西山】曹松<br>　　寂寂阴溪水漱苔，尘中将得苦吟来。<br>　　东峰道士如相问，县令而今不姓梅。
◎卷.17【送僧入庐山】曹松<br>　　若到江州二林寺，遍游应未出云霞。<br>　　庐山瀑布三千仞，画破青霄始落斜。
◎卷.18【送僧入蜀过夏】曹松<br>　　师言结夏入巴峰，云水回头几万重。<br>　　五月峨眉须近火，木皮领重只如冬。
◎卷.19【江西逢僧省文】曹松<br>　　闽地高僧楚地逢，僧游蛮锡挂垂松。<br>　　白云逸性都无定，才出双峰爱五峰。<br>　　高僧不负雪峰期，却伴青霞入翠微。百叶岩前霜欲降，<br>　　九枝松上鹤初归。风生碧涧鱼龙跃，威振金楼燕雀飞。<br>　　想得白莲花上月，满山犹带旧光辉。
◎卷.20【水精念珠】曹松<br>　　等量红缕贯晶荧，尽道匀圆别未胜。凿断玉潭盈尺水，<br>　　琢成金地两条冰。轮时只恐星侵佛，挂处常疑露滴僧。<br>　　几度夜深寻不著，琉璃为殿月为灯。
◎卷.21【南海旅次】曹松<br>　　忆归休上越王台，归思临高不易裁。为客正当无雁处，<br>　　故园谁道有书来。城头早角吹霜尽，郭里残潮荡月回。<br>　　心似百花开未得，年年争发被春催。
◎卷.22【春草】曹松<br>　　不独满池塘，梦中佳句香。春风有馀力，引上古城墙。
◎卷.23【金谷园】曹松<br>　　当年歌舞时，不说草离离。今日歌舞尽，满园秋露垂。
◎卷.24【夏日东斋】曹松<br>　　三庚到秋伏，偶来松槛立。热少清风多，开门放山入。
◎卷.25【南朝】曹松<br>　　三篱盖驰道，风烈一无取。时见牧牛童，嗔牛吃禾黍。
◎卷.26【言怀】曹松<br>　　出山不得意，谒帝值戈鋋。岂料为文日，翻成用武年。
◎卷.27【寒食日题杜鹃花】曹松<br>　　一朵又一朵，并开寒食时。谁家不禁火，总在此花枝。
◎卷.28【钟陵寒食日郊外闲游】曹松<br>　　可怜时节足风情，杏子粥香如冷饧。<br>　　无奈春风输旧火，遍教人唤作山樱。
◎卷.29【中秋对月】曹松<br>　　无云世界秋三五，共看蟾盘上海涯。<br>　　直到天头天尽处，不曾私照一人家。
◎卷.30【陪湖南李中丞宴隐溪（璋）】曹松<br>　　竹林啼鸟不知休，罗列飞桥水乱流。触散柳丝回玉勒，<br>　　约开莲叶上兰舟。酒边旧侣真何逊，云里新声是莫愁。<br>　　若值主人嫌昼短，应陪秉烛夜深游。
◎卷.31【别湖上主人】曹松<br>　　门系钓舟云满岸，借君幽致坐移旬。湖村夜叫白芜雁，<br>　　菱市晓喧深浦人。远水日边重作雪，寒林烧后别生春。<br>　　不辞更住醒还醉，太一东峰归梦频。
◎卷.32【赠广宣大师】曹松<br>　　忆昔同游紫阁云，别来三十二回春。<br>　　白头相见双林下，犹是清朝未退人。
◎卷.33【钟陵寒食日与同年裴颜李先辈、郑校书郊外闲游】曹松<br>　　寒节钟陵香骑随，同年相命楚江湄。云间影过秋千女，<br>　　地上声喧蹴踘儿。何处寄烟归草色，谁家送火在花枝。<br>　　银瓶冷酒皆倾尽，半卧垂杨自不知。
◎卷.34【江外除夜】曹松<br>　　千门庭燎照楼台，总为年光急急催。半夜腊因风卷去，<br>　　五更春被角吹来。宁无好鸟思花发，应有游鱼待冻开。<br>　　不是多岐渐平稳，谁能呼酒祝昭回。
◎卷.35【七夕】曹松<br>　　牛女相期七夕秋，相逢俱喜鹊横流。彤云缥缈回金辂，<br>　　明月婵娟挂玉钩。燕羽几曾添别恨，花容终不更含羞。<br>　　更残便是分襟处，晓箭东来射翠楼。
◎卷.36【罗浮山下书逸人壁】曹松<br>　　海上亭台山下烟，买时幽邃不争钱。莫言白日催华发，<br>　　自有丹砂驻少年。渔钓未归深竹里，琴壶犹恋落花边。<br>　　可中更践无人境，知是罗浮第几天。
◎卷.37【天台瀑布】曹松<br>　　万仞得名云瀑布，远看如织挂天台。休疑宝尺难量度，<br>　　直恐金刀易剪裁。喷向林梢成夏雪，倾来石上作春雷。<br>　　欲知便是银河水，堕落人间合却回。
◎卷.38【桂江】曹松<br>　　未识佳人寻桂水，水云先解傍壶觞。笋林次第添斑竹，<br>　　雏鸟参差护锦囊。乳洞此时连越井，石楼何日到仙乡。<br>　　如飞似堕皆青壁，画手不强元化强。
◎卷.39【南海】曹松<br>　　倾腾界汉沃诸蛮，立望何如画此看。无地不同方觉远，<br>　　共天无别始知宽。文魮隔雾朝含碧，老蚌凌波夜吐丹。<br>　　万状千形皆得意，长鲸独自转身难。
◎卷.40【洞庭湖】曹松<br>　　东西南北各连空，波上唯留小朵峰。长与岳阳翻鼓角，<br>　　不离云梦转鱼龙。吸回日月过千顷，铺尽星河剩一重。<br>　　直到劫馀还作陆，是时应有羽人逢。
◎卷.41【霍山（在龙川县）】曹松<br>　　七千七百七十丈，丈丈藤萝势入天。未必展来空似翅，<br>　　不妨开去也成莲。月将河汉分岩转，僧与龙蛇共窟眠。<br>　　直是画工须阁笔，况无名画可流传。
◎卷.42【巫峡】曹松<br>　　巫山苍翠峡通津，下有仙宫楚女真。不逐彩云归碧落，<br>　　却为暮雨扑行人。年年旧事音容在，日日谁家梦想频。<br>　　应是荆山留不住，至今犹得睹芳尘。
◎卷.43【送陈樵校书归泉州】曹松<br>　　巨塔列名题，诗心亦罕齐。除官京下阙，乞假海门西。<br>　　别席侵残漏，归程避战鼙。关遥秦雁断，家近瘴云低。<br>　　候马春风馆，迎船晓月溪。帝京须早入，莫被刺桐迷。
◎卷.44【赠镜湖处士方干二首】曹松<br>　　包含教化剩搜罗，句出东瓯奈峭何。世路不妨平处少，<br>　　才人唯是屈声多。云来岛上便幽石，月到湖心忌白波。<br>　　后辈难为措机杼，先生织字得龙梭。<br>　　只拟应星眠越绝，唯将丽什当高勋。磨砻清浊人难会，<br>　　织络虚无帝亦闻。鸟道未知山足雨，渔家已没镜中云。<br>　　他时莫为三征起，门外沙鸥解笑君。
◎卷.45【拜访陆处士】曹松<br>　　万卷书边人半白，再来惟恐降玄纁。性灵比鹤争多少，<br>　　气力登山较几分。吟鬓渐无前度漆，寝衣犹有昨宵云。<br>　　将知谷口耕烟者，低视齐梁楚赵君。
◎卷.46【岭南道中】曹松<br>　　百花成实未成归，未必归心与志违。但有壶觞资逸咏，<br>　　尽交风景入清机。半川阴雾藏高木，一道晴蜺杂落晖。<br>　　游子马前芳草合，鹧鸪啼歇又南飞。
◎卷.47【春日自吴门之阳羡道中书事】曹松<br>　　胜异恣游应未遍，路岐犹去几时还。浪花湖阔虹蜺断，<br>　　柳线村深鸟雀闲。千室绮罗浮画楫，两州丝竹会茶山。<br>　　眼前便是神仙事，何必须言洞府间。
◎卷.48【将入关行次湘阴】曹松<br>　　背顾秦城在何处，图书作伴过湘东。神鸦乱噪黄陵近，<br>　　候雁斜沉梦泽空。打桨天连晴水白，烧田云隔夜山红。<br>　　也知渐老岩栖稳，争奈文闱有至公。
◎卷.49【题昭州山寺常寂上人水阁】曹松<br>　　常寂常居常寂里，年年月月是空空。阶前未放岩根断，<br>　　屋下长教海眼通。本为入来寻佛窟，不期行处踏龙宫。<br>　　他时忆著堪图画，一朵云山二水中。
◎卷.50【广州贻匡绪法师】曹松<br>　　口宣微密不思议，不是除贪即诫痴。只待外方缘了日，<br>　　争看内殿诏来时。周回海树侵阶疾，迢递江潮应井迟。<br>　　必竟懒过高坐寺，未能全让法云师。
◎卷.51【赠道人】曹松<br>　　住山因以福为庭，便向山中隐姓名。阆苑驾将雕羽去，<br>　　洞天赢得绿毛生。日边肠胃餐霞火，月里肌肤饮露英。<br>　　顾我从来断浮浊，拟驱鸡犬上三清。
◎卷.52【送乞雨禅师临遇南游】曹松<br>　　活得枯樵耕者知，巡方又欲向天涯。珠穿闽国菩提子，<br>　　杖把灵峰榔栗枝。春藓任封降虎石，夜雷从傍养龙池。<br>　　生缘在地南浮去，自此孤云不可期。
◎卷.53【南海陪郑司空游荔园】曹松<br>　　荔枝时节出旌斿，南国名园尽兴游。乱结罗纹照襟袖，<br>　　别含琼露爽咽喉。叶中新火欺寒食，树上丹砂胜锦州。<br>　　他日为霖不将去，也须图画取风流。
◎卷.54【李郎中林亭】曹松<br>　　只向砌边流野水，樽前上下看鱼儿。笋蹊已长过人竹，<br>　　藤径从添拂面丝。若许白猿垂近户，即无红果压低枝。<br>　　大才必拟逍遥去，更遣何人佐盛时。
◎卷.55【夜饮】曹松<br>　　良宵公子宴兰堂，浓麝薰人兽吐香。云带金龙衔画烛，<br>　　星罗银凤泻琼浆。满屏珠树开春景，一曲歌声绕翠梁。<br>　　席上未知帘幕晓，青娥低语指东方。
◎卷.56【驸马宅宴罢】曹松<br>　　粉墙残月照宫祠，宴阕银瓶一半欹。<br>　　学语莺儿飞未稳，放身斜坠绿杨枝。
◎卷.57【吊建州李员外】曹松<br>　　铭旌归故里，猿鸟亦凄然。已葬桐江月，空回建水船。<br>　　客传为郡日，僧说读书年。恐有吟魂在，深山古木边。
◎卷.58【吊李翰林】曹松<br>　　李白虽然成异物，逸名犹与万方传。昔朝曾侍玄宗侧，<br>　　大夜应归贺监边。山木易高迷故垄，国风长在见遗篇。<br>　　投金渚畔春杨柳，自此何人系酒船。
◎卷.59【山中】曹松<br>　　要路豪家非往还，岩门先有不曾关。众心惟恐地无剩，<br>　　吾意亦忧天惜闲。白练曳泉窗下石，绛罗垂果枕前山。<br>　　樵夫岂解营生业，贵欲自安麋鹿间。
◎卷.60【山寺引泉】曹松<br>　　劈碎琅玕意有馀，细泉高引入香厨。<br>　　山僧未肯言根本，莫是银河漏泄无。
◎卷.61【友人池上咏芦】曹松<br>　　秋声谁种得，萧瑟在池栏。叶涩栖蝉稳，丛疏宿鹭难。<br>　　敛烟宜下□，飒吹省先寒。此物生苍岛，令人忆钓竿。
◎卷.62【商山】曹松<br>　　垂白商於原下住，儿孙共死一身忙。<br>　　木弓未得长离手，犹与官家射麝香。
◎卷.63【荆南道中】曹松<br>　　十月荒郊雪气催，依稀愁色认阳台。游秦分系三条烛，<br>　　出楚心殊一寸灰。高柳莫遮寒月落，空桑不放夜风回。<br>　　如何住在猿声里，却被蝉吟引下来。
◎卷.64【武德殿朝退望九衢春色】曹松<br>　　玉殿朝初退，天街一看春。南山初过雨，北阙净无尘。<br>　　夹道夭桃满，连沟御柳新。苏舒同舜泽，煦妪并尧仁。<br>　　佳气浮轩盖，和风袭缙绅。自兹怜万物，同入发生辰。
◎卷.65【吊北邙】曹松<br>　　山下望山上，夕阳看又曛。无人医白发，少地著新坟。<br>　　岁代殊相远，贤愚旋不分。东归聊一吊，乱木倚寒云。
◎卷.66【及第敕下，宴中献座主杜侍郎】曹松<br>　　得召丘墙泪却频，若无公道也无因。门前送敕朱衣吏，<br>　　席上衔杯碧落人。半夜笙歌教泥月，平明桃杏放烧春。<br>　　南山虽有归溪路，争那酬恩未杀身。
◎卷.67【梢云】曹松<br>　　殊质资灵贶，陵空发瑞云。梢梢含树影，郁郁动霞文。<br>　　不比因风起，全非触石分。叶光闲泛滟，枝彩静氛氲。<br>　　隐见心无宰，裴回庆自君。翻飞如可托，长愿在横汾。
◎卷.68【白角簟】曹松<br>　　角簟工夫已到头，夏来全占满床秋。若言保惜归华屋，<br>　　只合封题寄列侯。学卷晓冰长怕绽，解铺寒水不教流。<br>　　蒲桃锦是潇湘底，曾得王孙价倍酬。
◎卷.69【碧角簟】曹松<br>　　细皮重叠织霜纹，滑腻铺床胜锦茵。八尺碧天无点翳，<br>　　一方青玉绝纤尘。蝇行只恐烟粘足，客卧浑疑水浸身。<br>　　五月不教炎气入，满堂秋色冷龙鳞。
◎卷.70【滕王阁春日晚望】曹松<br>　　凌春帝子阁，偶眺日移西。浪势平花坞，帆阴上柳堤。
◎卷.71【句】曹松<br>　　追游若遇三清乐，行从应妨一日春。（李肇《国史补》<br>　　云：曲江大会，先牒教坊，请奏上御紫云楼观焉。<br>　　时或拟作乐，则为之移日，故曹松诗云云）<br>　　石脉水流泉滴沙，鬼灯然点松柏花。（《吟窗杂录》）<br>　　鹿眠荒圃寒芜白，鸦噪残阳败叶飞。（《锦绣万花谷》）<br>　　华岳影寒清露掌，海门风急白潮头。（《升庵外集》）<br>第七百一十八卷
◎卷.1【颂鲁】苏拯<br>　　天推鲁仲尼，周游布典坟。游遍七十国，不令遇一君。<br>　　一国如一遇，单车不转轮。良由至化力，为国不为身。<br>　　礼乐行未足，邅回厄于陈。礼乐今有馀，衮旒当圣人。<br>　　伤哉绝粮议，千载误云云。
◎卷.2【医人】苏拯<br>　　古人医在心，心正药自真。今人医在手，手滥药不神。<br>　　我愿天地炉，多衔扁鹊身。遍行君臣药，先从冻馁均。<br>　　自然六合内，少闻贫病人。
◎卷.3【西施】苏拯<br>　　吴王从骄佚，天产西施出。岂徒伐一人，所希救群物。<br>　　良由上天意，恶盈戒奢侈。不独破吴国，不独生越水。<br>　　在周名褒姒，在纣名妲己。变化本多涂，生杀亦如此。<br>　　君王政不修，立地生西子。
◎卷.4【金谷园】苏拯<br>　　积金累作山，山高小于址。栽花比绿珠，花落还相似。<br>　　徒有敌国富，不能买东市。徒有绝世容，不能楼上死。<br>　　只此上高楼，何如在平地。
◎卷.5【巫山】苏拯<br>　　昔时亦云雨，今时亦云雨。自是荒淫多，梦得巫山女。<br>　　从来圣明君，可听妖魅语。只今峰上云，徒自生容与。
◎卷.6【贾客】苏拯<br>　　长帆挂短舟，所愿疾如箭。得丧一惊飘，生死无良贱。<br>　　不谓天不祐，自是人苟患。尝言海利深，利深不如浅。
◎卷.7【狡兔行】苏拯<br>　　秋来无骨肥，鹰犬遍原野。草中三穴无处藏，<br>　　何况平田无穴者。
◎卷.8【长城】苏拯<br>　　嬴氏设防胡，烝沙筑冤垒。蒙公取勋名，岂算生民死。<br>　　运畚力不禁，碎身砂碛里。黔黎欲半空，长城舂未已。<br>　　皇天潜鼓怒，力化一女子。遂使万雉崩，不尽数行泪。<br>　　自古进身者，本非陷物致。当时文德修，不到三世地。
◎卷.9【织妇女】苏拯<br>　　伊余尽少女，一种饰螓首。徒能事机杼，与之作歌舞。<br>　　歌舞片时间，黄金翻袖取。只看舞者乐，岂念织者苦。<br>　　感此尝忆古人言，一妇不织天下寒。
◎卷.10【古塞下】苏拯<br>　　百战已休兵，寒云愁未歇。血染长城沙，马踏征人骨。<br>　　早得用蛾眉，免陷边戍卒。始知髦头星，不在弯弓没。
◎卷.11【水旱祷】苏拯<br>　　祷祈勿告天，酒浆勿浇地。阴阳和也无妖气，<br>　　阴阳愆期乃人致。病生心腹不自医，古屋澄潭何神祟。
◎卷.12【邹律】苏拯<br>　　邹律暖燕谷，青史徒编录。人心不变迁，空吹闲草木。<br>　　世患有三惑，尔律莫能抑。边苦有长征，尔律莫能息。<br>　　斯术未济时，斯律亦何益。争如至公一开口，<br>　　吹起贤良霸邦国。
◎卷.13【蜘蛛谕】苏拯<br>　　春蚕吐出丝，济世功不绝。蜘蛛吐出丝，飞虫成聚血。<br>　　蚕丝何专利，尔丝何专孽。映日张网罗，遮天亦何别。<br>　　傥居要地门，害物可堪说。网成虽福己，网败还祸尔。<br>　　小人与君子，利害一如此。
◎卷.14【猎犬行】苏拯<br>　　猎犬未成行，狐兔无奈何。猎犬今盈群，狐兔依旧多。<br>　　自尔初跳跃，人言多拏躩。常指天外狼，立可口中嚼。<br>　　骨长毛衣重，烧残烟草薄。狡兔何曾擒，时把家鸡捉。<br>　　食尽者饭翻，增养者恶壮。可嗟猎犬壮复壮，<br>　　不堪兔绝良弓丧。
◎卷.15【断火谣】苏拯<br>　　谁谓之推贤，于世何功果。绝尔晋侯交，禁我唐虞火。<br>　　国闭檀榆烟，大礼成隳堕。暗室枯槁饭，冷面相看坐。<br>　　阳升既非佑，阴伏若为佐。焉冻群生腹，将止天下祸。<br>　　但究冤滥刑，天道无不可。鄙哉前朝翊赞臣，<br>　　訏谟之规何琐琐。
◎卷.16【思妇吟】苏拯<br>　　秋风雁又归，边信一何早。揽衣出门望，落叶满长道。<br>　　一从秉箕帚，十载孤怀抱。可堪日日醉宠荣，<br>　　不说思君令人老。
◎卷.17【雉兔者】苏拯<br>　　所猎一何酷，终年耗林麓。飞走如未空，贪残岂知足。<br>　　尝闻猎书史，可以鉴荣辱。尝闻猎贤良，可以霸邦国。<br>　　如何纵网罗，空成肥骨肉。和济俱不闻，曷所禳颠覆。<br>　　谁能为扣天地炉，铸此伤生其可乎！
◎卷.18【药草】苏拯<br>　　天子恤疲瘵，坤灵奉其职。年年济世功，贵贱相兼植。<br>　　因产众草中，所希采者识。一枝当若神，千金亦何直。<br>　　生草不生药，无以彰士德。生药不生草，无以彰奇特。<br>　　国忠在臣贤，民患凭药力。灵草犹如此，贤人岂多得。
◎卷.19【凡草诫】苏拯<br>　　野草凡不凡，亦应生和出。锄夫耘药栏，根不留其一。<br>　　良田本芜秽，著地成弃物。人生行不修，何门可容膝。<br>　　不唯不尔容，得无凡草嫉。贤愚偃仰间，鉴之宜日日。
◎卷.20【明禁忌】苏拯<br>　　阴阳家有书，卜筑多禁忌。土中若有神，穴处何无祟。<br>　　我识先贤意，本诫骄侈地。恣欲创楼台，率情染朱翠。<br>　　四面兴土功，四时妨农事。可以没凶灾，四隅通一二。<br>　　一年省修营，万民停困踬。动若契于理，福匪神之遗。<br>　　动若越于常，祸乃身之致。神在虚无间，土中非神位。
◎卷.21【伤彩饰】苏拯<br>　　朝见亦光彩，暮见亦光彩。一旦风雨飘，十分无一在。<br>　　尔形才似削，尔貌不如昨。本为是凡姿，谁教染丹雘。<br>　　虚饰片时间，天意以为恶。物假犹如此，人假争堪作。
◎卷.22【世迷】苏拯<br>　　乌兔日夜行，与人运枯荣。为善不常缺，为恶不常盈。<br>　　天道无阿党，人心自覆倾。所以多迁变，宁合天地情。<br>　　我愿造化手，莫放狐兔走。恣海产珍奇，纵地生花柳。<br>　　美者一齐美，丑者一齐丑。民心归大朴，战争亦何有。
◎卷.23【鸱枭】苏拯<br>　　为害未为害，其如污物类。斯言之一玷，流传极天地。<br>　　良木不得栖，清波不得戏。曾戏水堪疑，曾栖树终弃。<br>　　天不歼尔族，与夫恶相济。地若默尔声，与夫妖为讳。<br>　　一时怀害心，千古不能替。伤哉丑行人，兹禽亦为譬。
◎卷.24【山中道者】苏拯<br>　　筇杖六尺许，坐石流泉所。举头看古松，似对仙鹤语。<br>　　是时天气清，四迥无尘侣。顾我笑相迎，知有丹砂异。
◎卷.25【渔人】苏拯<br>　　垂竿朝与暮，披蓑卧横楫。不问清平时，自乐沧波业。<br>　　长畏不得闲，几度避游畋。当笑钓台上，逃名名却传。
◎卷.26【闻猿】苏拯<br>　　秋风飒飒猿声起，客恨猿哀一相似。<br>　　漫向孤危惊客心，何曾解入笙歌耳。
◎卷.27【经马嵬坡】苏拯<br>　　一从杀贵妃，春来花无意。此地纵千年，土香犹破鼻。<br>　　宠既出常理，辱岂同常死。一等异于众，倾覆皆如此。
◎卷.28【经鹤台】苏拯<br>　　筑台非谓贤，独聚乘轩鹤。六马不能驭，九皋欲何托。<br>　　一旦敌兵来，万民同陨濩。如何警露禽，不似衔环雀。<br>　　一物欲误时，众类皆成恶。至今台基上，飞鸟不至泊。
◎卷.29【寄远】苏拯<br>　　游子虽惜别，一去何时见。飞鸟犹恋巢，万里亦何远。<br>　　妾愿化为霜，日日下河梁。若能侵鬓色，先染薄情郎。<br>第七百一十九卷
◎卷.1【芭蕉（数岁时作，传于都下）】路德延<br>　　一种灵苗异，天然体性虚。叶如斜界纸，心似倒抽书。
◎卷.2【感旧诗】路德延<br>　　初骑竹马咏芭蕉，尝忝名卿诵满朝。五字便容趋绛帐，<br>　　一枝寻许折丹霄。岂知流落萍蓬远，不觉推迁岁月遥。<br>　　国境未安身未立，至今颜巷守箪瓢。
◎卷.3【小儿诗】路德延<br>　　情态任天然，桃红两颊鲜。乍行人共看，初语客多怜。<br>　　臂膊肥如瓠，肌肤软胜绵。长头才覆额，分角渐垂肩。<br>　　散诞无尘虑，逍遥占地仙。排衙朱阁上，喝道画堂前。<br>　　合调歌杨柳，齐声踏采莲。走堤行细雨，奔巷趁轻烟。<br>　　嫩竹乘为马，新蒲折作鞭。莺雏金镟系，猫子彩丝牵。<br>　　拥鹤归晴岛，驱鹅入暖泉。杨花争弄雪，榆叶共收钱。<br>　　锡镜当胸挂，银珠对耳悬。头依苍鹘裹，袖学柘枝揎。<br>　　酒殢丹砂暖，茶催小玉煎。频邀筹箸挣，时乞绣针穿。<br>　　宝箧拏红豆，妆奁拾翠钿。戏袍披按褥，劣帽戴靴毡。<br>　　展画趋三圣，开屏笑七贤。贮怀青杏小，垂额绿荷圆。<br>　　惊滴沾罗泪，娇流污锦涎。倦书饶娅姹，憎药巧迁延。<br>　　弄帐鸾绡映，藏衾凤绮缠。指敲迎使鼓，筋拨赛神弦。<br>　　帘拂鱼钩动，筝推雁柱偏。棋图添路画，笛管欠声镌。<br>　　恼客初酣睡，惊僧半入禅。寻蛛穷屋瓦，探雀遍楼椽。<br>　　抛果忙开口，藏钩乱出拳。夜分围榾柮，聚朝打秋千。<br>　　折竹装泥燕，添丝放纸鸢。互夸轮水碓，相教放风旋。<br>　　旗小裁红绢，书幽截碧笺。远铺张鸽网，低控射蝇弦。<br>　　詀语时时道，谣歌处处传。匿窗眉乍曲，遮路臂相连。<br>　　斗草当春径，争球出晚田。柳傍慵独坐，花底困横眠。<br>　　等鹊前篱畔，听蛩伏砌边。傍枝粘舞蝶，隈树捉鸣蝉。<br>　　平岛夸趫上，层崖逞捷缘。嫩苔车迹小，深雪履痕全。<br>　　竞指云生岫，齐呼月上天。蚁窠寻径劚，蜂穴绕阶填。<br>　　樵唱回深岭，牛歌下远川。垒柴为屋木，和土作盘筵。<br>　　险砌高台石，危跳峻塔砖。忽升邻舍树，偷上后池船。<br>　　项橐称师日，甘罗作相年。明时方任德，劝尔减狂颠。
◎卷.4【句】路德延<br>　　不是上台知姓字，五花宾馆敢从容。（《上成汭》，<br>　　见《南部新书》。荆南旧有五花馆，待宾上地，故云）
◎卷.5【及第后呈朝中知己】李旭<br>　　凌晨晓鼓奏嘉音，雷拥龙迎出陆沈。金榜高悬当玉阙，<br>　　锦衣即著到家林。真珠每被尘泥陷，病鹤多遭蝼蚁侵。<br>　　今日始知天有意，还教雪得一生心。
◎卷.6【题惠严寺】崔庸<br>　　人莫嫌山小，僧还爱寺灵。殿高神气力，龙活客丹青。
◎卷.7【经费拾遗旧隐】胡骈<br>　　林下茅斋已半倾，九华幽径少人行。不将冠剑为荣事，<br>　　只向烟萝寄此生。松竹渐荒池上色，琴书徒立世间名。<br>　　白杨风起秋山暮，时复哀猿啼一声。
◎卷.8【失题】周祚<br>　　莫道春花独照人，秋花未必怯青春。<br>　　四时风雨没时节，共保松筠根底尘。
◎卷.9【蛱蝶行】卢频<br>　　东园宫草绿，上下飞相逐。君恩不禁春，昨夜花中宿。
◎卷.10【东西行】卢频<br>　　种荷玉盆里，不及沟中水。养雉黄金笼，见草心先喜。
◎卷.11【失题】卢频<br>　　春泪烂罗绮，泣声抽恨多。莫滴芙蓉池，愁伤连蒂荷。<br>　　一朵花叶飞，一枝花光彩。美人惜花心，但愿春长在。
◎卷.12【晚泊汉江渡】刘畋<br>　　末秋云木轻，莲折晚香清。雨下侵苔色，云凉出浪声。<br>　　叠帆依岸尽，微照夹堤明。渡吏已头白，遥知客姓名。
◎卷.13【句】刘畋<br>　　残阳来霁岫，独兴起沧洲。（雨后，张为《主客图》）<br>第七百二十卷
◎卷.1【游洞庭湖】裴说<br>　　楚云团翠八百里，澧兰吹香堕春水。白头渔子摇苍烟，<br>　　鸂鶒眠沙晓惊起。沙头龙叟夜叹忧，铁笛未响春风羞。<br>　　露寒紫藟结新愁，城角泣断关河秋。谪仙欲识雷斧手，<br>　　刬却古今愁共丑。鲸游碧落杳无踪，作诗三叹君知否。<br>　　瀛洲一棹何时还，满江宫锦看湖山。
◎卷.2【怀素台歌（一作题怀素台）】裴说<br>　　我呼古人名，鬼神侧耳听：杜甫李白与怀素，<br>　　文星酒星草书星。永州东郭有奇怪，笔冢墨池遗迹在。<br>　　笔冢低低高如山，墨池浅浅深如海。我来恨不已，<br>　　争得青天化为一张纸，高声唤起怀素书，<br>　　搦管研朱点湘水。欲归家，重叹嗟。眼前有，三个字：<br>　　枯树槎。乌梢蛇，墨老鸦。
◎卷.3【闻砧（一作寄边衣）】裴说<br>　　深闺乍冷鉴开箧，玉箸微微湿红颊。一阵霜风杀柳条，<br>　　浓烟半夜成黄叶。垂垂白练明如雪，独下闲阶转凄切。<br>　　只知抱杵捣秋砧，不觉高楼已无月。时闻寒雁声相唤，<br>　　纱窗只有灯相伴。几展齐纨又懒裁，离肠恐逐金刀断。<br>　　细想仪形执牙尺，回刀剪破澄江色。愁捻银针信手缝，<br>　　惆怅无人试宽窄。时时举袖匀红泪，红笺谩有千行字。<br>　　书中不尽心中事，一片殷勤寄边使。
◎卷.4【春早寄华下同人】裴说<br>　　正是花时节，思君寝复兴。市沽终不醉，春梦亦无凭。<br>　　岳面悬青雨，河心走浊冰。东门一条路，离恨镇相仍。
◎卷.5【赠衡山令】裴说<br>　　君吟十二载，辛苦必能官。造化犹难隐，生灵岂易谩。<br>　　猿跳高岳静，鱼摆大江宽。与我为同道，相留夜话阑。
◎卷.6【南中县令】裴说<br>　　寂寥虽下邑，良宰有清威。苦节长如病，为官岂肯肥。<br>　　山多村地狭，水浅客舟稀。上国搜贤急，陶公早晚归。
◎卷.7【寄曹松（一作洛中作）】裴说<br>　　莫怪苦吟迟，诗成鬓亦丝。鬓丝犹可染，诗病却难医。<br>　　山暝云横处，星沈月侧时。冥搜不可得，一句至公知。
◎卷.8【赠宾贡】裴说<br>　　惟君怀至业，万里信悠悠。路向东溟出，枝来北阙求。<br>　　家无一夜梦，帆挂隔年秋。鬓发争禁得，孤舟往复愁。
◎卷.9【汉南邮亭】裴说<br>　　高阁水风清，开门日送迎。帆张独鸟起，乐奏大鱼惊。<br>　　骤雨拖山过，微风拂面生。闲吟虽得句，留此谢多情。
◎卷.10【棋】裴说<br>　　十九条平路，言平又嶮巇。人心无算处，国手有输时。<br>　　势迥流星远，声干下雹迟。临轩才一局，寒日又西垂。
◎卷.11【夏日即事】裴说<br>　　僻居门巷静，竟日坐阶墀。鹊喜虽传信，蛩吟不见诗。<br>　　笋抽通旧竹，梅落立闲枝。此际无尘挠，僧来称所宜。
◎卷.12【送人宰邑】裴说<br>　　官小任还重，命官难偶然。皇恩轻一邑，赤子病三年。<br>　　瘦马稀餐粟，羸童不识钱。如君清苦节，到处有人传。
◎卷.13【春暖送人下第】裴说<br>　　相送短亭前，知君愚复贤。事多凭夜梦，老为待明年。<br>　　春树添山脊，晴云学晓烟。雄文有公道，此别莫潸然。
◎卷.14【湖外送何崇入阁】裴说<br>　　因诗相识久，忽此告临途。便是有船发，也须容市沽。<br>　　精吟五个字，稳泛两重湖。长短逢公道，清名振帝都。
◎卷.15【送进士苏瞻乱后出家】裴说<br>　　因乱事空王，孤心亦不伤。梵僧为骨肉，柏寺作家乡。<br>　　眼闭千行泪，头梳一把霜。诗书不得力，谁与问苍苍。
◎卷.16【秋日送河北从事】裴说<br>　　北风沙漠地，吾子远从军。官路虽非远，诗名要且闻。<br>　　蝉悲欲落日，雕下拟阴云。此去难相恋，前山掺袂分。
◎卷.17【喜友人再面】裴说<br>　　一别几寒暄，迢迢隔塞垣。相思长有事，及见却无言。<br>　　静坐将茶试，闲书把叶翻。依依又留宿，圆月上东轩。
◎卷.18【对雪】裴说<br>　　大片向空舞，出门肌骨寒。路岐平即易，沟壑满应难。<br>　　兔穴归时失，禽枝宿处干。豪家宁肯厌，五月画图看。
◎卷.19【冬日后作】裴说<br>　　寂寞掩荆扉，昏昏坐欲痴。事无前定处，愁有并来时。<br>　　日影才添线，鬓根已半丝。明庭正公道，应许苦心诗。
◎卷.20【冬日作】裴说<br>　　粝食拥败絮，苦吟吟过冬。稍寒人却健，太饱事多慵。<br>　　树老生烟薄，墙阴贮雪重。安能只如此，公道会相容。
◎卷.21【中秋月】裴说<br>　　一岁几盈亏，当轩重此期。幸无偏照处，刚有不明时。<br>　　色静云归早，光寒鹤睡迟。相看吟未足，皎皎下疏篱。
◎卷.22【塞上曲】裴说<br>　　极目望空阔，马羸程又赊。月生方见树，风定始无沙。<br>　　楚水辞鱼窟，燕山到雁家。如斯名利役，争不老天涯。
◎卷.23【终南山】裴说<br>　　九衢南面色，苍翠绝纤尘。寸步有闲处，百年无到人。<br>　　禁林寒对望，太华净相邻。谁与群峰并，祥云瑞露频。
◎卷.24【访道士】裴说<br>　　高冈微雨后，木脱草堂新。惟有疏慵者，来看淡薄人。<br>　　竹牙生碍路，松子落敲巾。粗得玄中趣，当期宿话频。
◎卷.25【道林寺】裴说<br>　　独立凭危阑，高低落照间。寺分一派水，僧锁半房山。<br>　　对面浮世隔，垂帘到老闲。烟云与尘土，寸步不相关。
◎卷.26【般若寺】裴说<br>　　南岳古般若，自来天下知。翠笼无价寺，光射有名诗。<br>　　一水涌兽迹，五峰排凤仪。高僧引闲步，昼出夕阳归。
◎卷.27【兜率寺】裴说<br>　　一片无尘地，高连梦泽南。僧居跨鸟道，佛影照鱼潭。<br>　　朽枿云斜映，平芜日半涵。行行不得住，回首望烟岚。
◎卷.28【鹿门寺】裴说<br>　　鹿门山上寺，突兀尽无尘。到此修行者，应非取次人。<br>　　鸟过惊石磬，日出碍金身。何计生烦恼，虚空是四邻。
◎卷.29【题岳州僧舍】裴说<br>　　喜到重湖北，孤州横晚烟。鹭衔鱼入寺，鸦接饭随船。<br>　　松桧君山迥，菰蒲梦泽连。与师吟论处，秋水浸遥天。
◎卷.30【过洞庭湖】裴说<br>　　浪高风力大，挂席亦言迟。及到堪忧处，争如未济时。<br>　　鱼龙侵莫测，雷雨动须疑。此际情无赖，何门寄所思。
◎卷.31【旅行闻寇】裴说<br>　　动步忧多事，将行问四邻。深山不畏虎，当路却防人。<br>　　豪富田园废，疲羸屋舍新。自惭为旅客，无计避烟尘。
◎卷.32【旅中作】裴说<br>　　妄动远抛山，其如馁与寒。投人言去易，开口说贫难。<br>　　泽国云千片，湘江竹一竿。时明未忍别，犹待计穷看。
◎卷.33【旅次衡阳】裴说<br>　　欲往几经年，今来意豁然。江风长借客，岳雨不因天。<br>　　戏鹭飞轻雪，惊鸿叫乱烟。晚秋红藕里，十宿寄渔船。
◎卷.34【不出院僧】裴说<br>　　四远参寻遍，修行却不行。耳边无俗语，门外是前生。<br>　　塔见移来影，钟闻过去声。一斋唯默坐，应笑我营营。
◎卷.35【湖外寄处宾上人】裴说<br>　　怪得意相亲，高携一轴新。能搜大雅句，不似小乘人。<br>　　岳麓擎枯桧，潇湘吐白蘋。他年遇同道，为我话风尘。
◎卷.36【寄贯休】裴说<br>　　忆昔与吾师，山中静论时。总无方是法，难得始为诗。<br>　　冻犬眠干叶，饥禽啄病梨。他年白莲社，犹许重相期。
◎卷.37【寄僧尚颜】裴说<br>　　曾居五老峰，所得共谁同。才大天全与，吟精楚欲空。<br>　　客来庭减日，鸟过竹生风。早晚摇轻拂，重归瀑布中。
◎卷.38【哭处默上人】裴说<br>　　凄凉繐幕下，香吐一灯分。斗老输寒桧，留闲与白云。<br>　　挈盂曾几度，传衲不教焚。泣罢重回首，暮山钟半闻。
◎卷.39【庐山瀑布】裴说<br>　　静景凭高望，光分翠嶂开。嶮飞千尺雪，寒扑一声雷。<br>　　过去云冲断，旁来烧隔回。何当住峰下，终岁绝尘埃。
◎卷.40【华山上方】裴说<br>　　独上上方上，立高聊称心。气冲云易黑，影落县多阴。<br>　　有云草不死，无风松自吟。会当求大药，他日复追寻。
◎卷.41【咏鹦鹉】裴说<br>　　常贵西山鸟，衔恩在玉堂。语传明主意，衣拂美人香。<br>　　缓步寻珠网，高飞上画梁。长安频道乐，何日从君王。
◎卷.42【鹭鸶】裴说<br>　　秋江清浅时，鱼过亦频窥。却为分明极，翻成所得迟。<br>　　浴偎红日色，栖压碧芦枝。会共鹓同侣，翱翔应可期。
◎卷.43【牡丹】裴说<br>　　数朵欲倾城，安同桃李荣。未尝贫处见，不似地中生。<br>　　此物疑无价，当春独有名。游蜂与蝴蝶，来往自多情。
◎卷.44【见王贞白】裴说<br>　　共贺登科后，明宣入紫宸。又看重试榜，还见苦吟人。<br>　　此得名浑别，归来话亦新。分明一枝桂，堪动楚江滨。
◎卷.45【经杜工部坟】裴说<br>　　骚人久不出，安得国风清。拟掘孤坟破，重教大雅生。<br>　　皇天高莫问，白酒恨难平。悒怏寒江上，谁人知此情。
◎卷.46【寄僧知乾】裴说<br>　　貌高清入骨，帝里旧临坛。出语经相似，行心佛证安。
◎卷.47【乱中偷路入故乡】裴说<br>　　愁看贼火起诸烽，偷得馀程怅望中。<br>　　一国半为亡国烬，数城俱作古城空。
◎卷.48【蔷薇】裴说<br>　　一架长条万朵春，嫩红深绿小窠匀。<br>　　只应根下千年土，曾葬西川织锦人。
◎卷.49【春日山中竹】裴说<br>　　数竿苍翠拟龙形，峭拔须教此地生。<br>　　无限野花开不得，半山寒色与春争。
◎卷.50【柳】裴说<br>　　高拂危楼低拂尘，灞桥攀折一何频。<br>　　思量却是无情树，不解迎人只送人。
◎卷.51【岳阳兵火后题僧舍】裴说<br>　　十年兵火真多事，再到禅扉却破颜。<br>　　唯有两般烧不得，洞庭湖水老僧闲。
◎卷.52【句】裴说<br>　　读书贫里乐，搜句静中忙。（《苕溪渔隐》）<br>　　苦吟僧入定，得句将成功。（以下《诗话》）<br>　　是事精皆易，唯诗会却难。（《赠贯休》）<br>　　因携一家住，赢得半年吟。（《石首县》）<br>　　吟馀潮入浦，坐久烧移山。（《湘江》）<br>　　三年清似水，六月冷如冰。（《赠县令》）<br>　　一通红锦重，三事紫罗轻。（以下《绣石书堂》）<br>　　瘦肌寒带粟，病眼馁生花。<br>　　避乱一生多。<br>　　雪留寒竹寺舍冷，风撼早梅城郭香。（《锦绣万花谷》）<br>　　画球轻蹴壶中地，彩索高飞掌上身。（清明，事文类聚）<br>第七百二十一卷
◎卷.1【赠唐山人】李洞<br>　　垂须长似发，七十色如黳。醉眼青天小，吟情太华低。<br>　　千年松绕屋，半夜雨连溪。邛蜀路无限，往来琴独携。
◎卷.2【送云卿上人游安南（一作送僧游南海）】李洞<br>　　春往海南边，秋闻半夜蝉。鲸吞洗钵水，犀触点灯船。<br>　　岛屿分诸国，星河共一天。长安却回日，松偃旧房前。
◎卷.3【郑补阙山居】李洞<br>　　高节谏垣客，白云居静坊。马饥餐落叶，鹤病晒残阳。<br>　　野雾昏朝烛，溪笺惹御香。相招倚蒲壁，论句夜何长。
◎卷.4【送曹郎中南归，时南中用军】李洞<br>　　桂水净和天，南归似谪仙。系绦轻象笏，买布接蛮船。<br>　　海气蒸鼙软，江风激箭偏。罢郎吟乱里，帝远岂知贤。
◎卷.5【锦江陪兵部郑侍郎话诗著棋】李洞<br>　　落叶溅吟身，会棋云外人。海枯搜不尽，天定著长新。<br>　　月上分题遍，钟残布子匀。忘餐二绝境，取意铸陶钧。
◎卷.6【中秋月】李洞<br>　　四十五秋宵，月分千里毫。冷沉中岳短，光溢太行高。<br>　　不寐清人眼，移栖湿鹤毛。露华台上别，吟望十年劳。
◎卷.7【送沈光赴福幕（一作送福州从事）】李洞<br>　　泉齐岭鸟飞，雨熟荔枝肥。南斗看应近，北人来恐稀。<br>　　潮浮廉使宴，珠照岛僧归。幕下逢迁拜，何官着茜衣。
◎卷.8【鄠郊山舍题赵处士林亭】李洞<br>　　圭峰秋后叠，乱叶落寒墟。四五百竿竹，二三千卷书。<br>　　云深猿拾栗，雨霁蚁缘蔬。只隔门前水，如同万里馀。
◎卷.9【赋得送贾岛谪长江】李洞<br>　　敲驴吟雪月，谪出国西门。行傍长江影，愁深汨水魂。<br>　　筇携过竹寺，琴典在花村。饥拾山松子，谁知贾傅孙。
◎卷.10【河阳道中】李洞<br>　　冲风仍蹑冻，提辔手频呵。得事应须早，愁人不在多。<br>　　雪田平入塞，烟郭曲随河。翻忆江涛里，船中睡盖蓑。
◎卷.11【送知己赴濮州】李洞<br>　　中路行僧谒，邮亭话海涛。剑摇林狖落，旗闪岳禽高。<br>　　苔长空州狱，花开梦省曹。濮阳流政化，一半布风骚。
◎卷.12【送行脚僧】李洞<br>　　瓶枕绕腰垂，出门何所之。毳衣沾雨重，棕笠看山欹。<br>　　夜观入枯树，野眠逢断碑。邻房母泪下，相课别离词。
◎卷.13【龙州送人赴举】李洞<br>　　献策赴招携，行宫积翠西。挈囊秋卷重，转栈晚峰齐。<br>　　踏月趋金阙，拂云看御题。飞鸣岂回顾，独鹤困江泥。
◎卷.14【送安抚从兄夷偶中丞】李洞<br>　　奉诏向军前，朱袍映雪鲜。河桥吹角冻，岳月卷旗圆。<br>　　僧救焚经火，人修著钓船。六州安抚后，万户解衣眠。
◎卷.15【送远上人】李洞<br>　　海岳两无边，去来都偶然。齿因吟后冷，心向静中圆。<br>　　虫网花间井，鸿鸣雨后天。叶书归旧寺，应附载钟船。
◎卷.16【宿凤翔天柱寺穷易玄上人房】李洞<br>　　天柱暮相逢，吟思天柱峰。墨研青露月，茶吸白云钟。<br>　　卧语身粘藓，行禅顶拂松。探玄为一决，明日去临邛。
◎卷.17【下第送张霞归觐江南】李洞<br>　　此道背于时，携归一轴诗。树沈孤鸟远，风逆蹇驴迟。<br>　　草入吟房坏，潮冲钓石移。恐伤欢觐意，半路摘愁髭。
◎卷.18【送人之天台】李洞<br>　　行李一枝藤，云边晓扣冰。丹经如不谬，白发亦何能。<br>　　浅井仙人境，明珠海客灯。乃知真隐者，笑就汉廷征。
◎卷.19【维摩畅林居（一作题维摩畅上人房）】李洞<br>　　诸方游几腊，五夏五峰销。越讲迎骑象，蕃斋忏射雕。<br>　　冷筇和雪倚，朽栎带云烧。从此西林老，瞥然三万朝。
◎卷.20【送张乔下第归宣州】李洞<br>　　诗道世难通，归宁楚浪中。早程残岳月，夜泊隔淮钟。<br>　　一镜随双鬓，全家老半峰。无成来往过，折尽谢亭松。
◎卷.21【送卢郎中赴金州】李洞<br>　　云明天岭高，刺郡辍仙曹。危栈窥猿顶，公庭扫鹤毛。<br>　　出军青壁罅，话道白眉毫。远集歌谣客，州前泊几艘。
◎卷.22【江干即事】李洞<br>　　病卧四更后，愁闻报早衙。隔关沈水鸟，侵郭噪园鸦。<br>　　吏瘦餐溪柏，身羸凭海槎。满朝吟五字，应不老烟霞。
◎卷.23【寄贺郑常侍】李洞<br>　　山亦怀恩地，高禽尽下飞。吏穿霞片望，僧扫月棱归。<br>　　省拜墀烟近，林居玉漏微。曾令驻锡话，聊用慰攀依。
◎卷.24【登楼】李洞<br>　　川上值楼开，寒山四面来。竹吹人语远，峰碍鸟飞回。<br>　　生死别离陌，朝昏云雨堆。谁知独立意，溅泪落莓苔。
◎卷.25【赠禅友】李洞<br>　　散花留内殿，宫女梦谈禅。树杪开楼锁，云中认岳莲。<br>　　溪声过长耳，筇节出羸肩。飞句相招宿，多逢有月天。
◎卷.26【早春友人访别南归】李洞<br>　　南归来取别，穷巷坐青苔。一盏薄醨酒，数枝零落梅。<br>　　潮生楚驿闭，星在越楼开。明日望君处，前临风月台。
◎卷.27【题云际寺】李洞<br>　　开门风雪顶，上彻困飞禽。猿戏青冥里，人行紫阁阴。<br>　　腊泉冰下出，夜磬月中寻。尽欲居岩室，如何不住心。
◎卷.28【山寺老僧】李洞<br>　　云际众僧里，独攒眉似愁。护茶高夏腊，爱火老春秋。<br>　　海浪南曾病，河冰北苦游。归来诸弟子，白遍后生头。
◎卷.29【同僧宿道者院】李洞<br>　　携文过水宿，拂席四廊尘。坠果敲楼瓦，高萤映鹤身。<br>　　点灯吹叶火，谈佛悟山人。尽有栖霞志，好谋三教邻。
◎卷.30【古柏】李洞<br>　　手植知何代，年齐偃盖松。结根生别树，吹子落邻峰。<br>　　古干经龙嗅，高烟过雁冲。可佳繁叶尽，声不碍秋钟。
◎卷.31【赠王凤二山人】李洞<br>　　山兄望鹤信，山弟听乌占。养药同开鼎，休棋各枕奁。<br>　　相逢九江底，共到五峰尖。愿许为三友，羞将白发撏。
◎卷.32【避地冬夜与二三禅侣吟集茅斋】李洞<br>　　四海通禅客，搜吟会草亭。撚髭孤烛白，闭目众山青。<br>　　松挂敲冰杖，垆温注月瓶。独愁悬旧旆，笏冷立残星。
◎卷.33【赠道微禅师】李洞<br>　　铜瓶涩泻水，出碛蹑莲层。猛虎降低鼠，盘雕望小蝇。<br>　　通禅五天日，照祖几朝灯。短发归林白，何妨剃未能。
◎卷.34【吊草堂禅师】李洞<br>　　杖屦疑师在，房关四壁蛩。贮瓶经腊水，响塔隔山钟。<br>　　乳鸽沿苔井，斋猿散雪峰。如何不见性，倚遍寺前松。
◎卷.35【宿长安苏雍主簿厅】李洞<br>　　县对数峰云，官清主簿贫。听更池上鹤，伴值岳阳人。<br>　　井锁煎茶水，厅关捣药尘。往来多屣步，同舍即诸邻。
◎卷.36【秋宿润州刘处士江亭】李洞<br>　　北梦风吹断，江边处士亭。吟生万井月，见尽一天星。<br>　　浪静鱼冲锁，窗高鹤听经。东西渺无际，世界半沧溟。
◎卷.37【秋日曲江书事】李洞<br>　　门摇枯苇影，落日共鸥归。园近鹿来熟，江寒人到稀。<br>　　片云穿塔过，枯叶入城飞。翻怕宾鸿至，无才动礼闱。
◎卷.38【秋宿经上人房】李洞<br>　　江房无叶落，松影带山高。满寺中秋月，孤窗入夜涛。<br>　　旧真悬石壁，衰发落铜刀。卧听晓耕者，与师知苦劳。
◎卷.39【冬日题觉公牛头兰若】李洞<br>　　天寒高木静，一磬隔川闻。鼎水看山汲，台香扫雪焚。<br>　　鹤归惟认刹，僧步不离云。石室开禅后，轮珠谢圣君。
◎卷.40【送皇甫校书自蜀下峡，归觐襄阳】李洞<br>　　蜀道波不竭，巢乌出浪痕。松阴盖巫峡，雨色彻荆门。<br>　　宿寺青山尽，归林彩服翻。苦吟怀冻馁，为吊浩然魂。
◎卷.41【题西明寺攻文僧林复上人房】李洞<br>　　谁寄湘南信，阴窗砚起津。烧痕碑入集，海角寺留真。<br>　　楼憩长空鸟，钟惊半阙人。御沟圆月会，似在草堂身。
◎卷.42【寄翠微无可上人（一作无学禅师）】李洞<br>　　远近众心归，居然占翠微。展经猿识字，听法虎知非。<br>　　泉注城池梦，霞生侍卫衣。玄机不可学，何似总无机。
◎卷.43【喜鸾公自蜀归】李洞<br>　　禁院对生台，寻师到绿槐。寺高猿看讲，钟动鸟知斋。<br>　　扫石月盈帚，滤泉花满筛。归来逢圣节，吟步上尧阶。
◎卷.44【题新安国寺】李洞<br>　　佛亦遇艰难，重兴叠废坛。偃松枝旧折，画竹粉新干。<br>　　开讲宫娃听，抛生禁鸟餐。钟声入帝梦，天竺化长安。
◎卷.45【蕃寇侵逼，南归道中】李洞<br>　　云州三万骑，南走疾飞鹰。回碛星低雁，孤城月伴僧。<br>　　敲关通汉节，倾府守河冰。无处论边事，归溪夜结罾。
◎卷.46【送东宫贾正字之蜀】李洞<br>　　南朝献晋史，东蜀瞰巴楼。长栈怀宫树，疏峰露剑州。<br>　　半空飞雪化，一道白云流。若次江边邑，宗诗为遍搜。
◎卷.47【吊侯圭常侍】李洞<br>　　我重君能赋，君褒我解诗。三堂一拜遇，四海两心知。<br>　　影挂僧挑烛，名传鹤拂碑。涪江吊孤冢，片月下峨嵋。
◎卷.48【颜上人房（一作题西明自觉上人房）】李洞<br>　　御沟临岸行，远岫见云生。松下度三伏，磬中销五更。<br>　　雨淋经阁白，日闪剃刀明。海畔终须去，烧灯老国清。<br>第七百二十二卷
◎卷.1【题薛少府庄】李洞<br>　　何须凿井饮，门占古溪居。寂寞苔床卧，寒虚玉柄书。<br>　　有期登白阁，又得赏红蕖。清浅蒲根水，时看鹭啄鱼。
◎卷.2【寄太白隐者】李洞<br>　　开辟已来雪，为山长欠春。高遮辞碛雁，寒噤入川人。<br>　　栈阁交冰柱，耕樵隔日轮。此中栖息者，不识两京尘。
◎卷.3【秋宿青龙禅阁】李洞<br>　　前山不可望，暮色渐沉规。日转须弥北，蟾来渤海西。<br>　　风铃乱僧语，霜枿欠猿啼。阁外千家月，分明见里迷。
◎卷.4【登圭峰旧隐寄荐福栖白上人】李洞<br>　　返照塔轮边，残霖滴几悬。夜寒吟病甚，秋健讲声圆。<br>　　粟穗干灯焰，苔根浊水泉。西峰埋藓石，秋月即师禅。
◎卷.5【将之蜀别友人】李洞<br>　　嘉陵雨色青，澹别酌参苓。到蜀高诸岳，窥天合四溟。<br>　　书来应隔雪，梦觉已无星。若遇多吟友，何妨勘竺经。
◎卷.6【吊膳曹从叔郎中】李洞<br>　　华省支残俸，寒蔬办祭稀。安坟对白阁，买石折朱衣。<br>　　蜀客弹琴哭，江鸥入宅飞。帆吹佳句远，不独遍王畿。
◎卷.7【乱后龙州送郑郎中兼寄郑侍御】李洞<br>　　待车登叠嶂，经乱集鴒原。省坏兰终洁，台寒柏有根。<br>　　县清江入峡，楼静雪连村。莫隐匡山社，机云受晋恩。
◎卷.8【段秀才溪居送从弟游泾陇】李洞<br>　　抱疾寒溪卧，因循草木青。相留开夏蜜，辞去见秋萤。<br>　　朔雪痕侵雍，边烽焰照泾。烟沈陇山色，西望涕交零。
◎卷.9【题刘相公光德里新构茅亭】李洞<br>　　野色迷亭晓，龙墀待押班。带涎移海木，兼雪写湖山。<br>　　月白吟床冷，河清直印闲。唐封三万里，人偃翠微间。
◎卷.10【江峡寇乱寄怀吟僧】李洞<br>　　半锡探寒流，别师猿鹤洲。二三更后雨，四十字边秋。<br>　　立塞吟霞石，敲鼙看雪楼。扶亲何处隐，惊梦入嵩丘。
◎卷.11【贺昭国从叔员外转本曹郎中】李洞<br>　　苔砌塔阴浓，朝回尚叫蛩。粟征山县欠，官转水曹重。<br>　　灯照楼中雨，书求海上峰。诗家无骤显，一一古人踪。
◎卷.12【赠宋校书】李洞<br>　　曾伴元戎猎，寒来梦北军。闲身不计日，病鹤放归云。<br>　　石上铺棋势，船中赌酒分。长言买天姥，高卧谢人群。
◎卷.13【越公上人洛中归寄南孟家兄弟】李洞<br>　　洛下因归去，关西忆二龙。笠漫河岸雪，衣着虢城钟。<br>　　睡鸭浮寒水，樵人出远峰。何当化闾俗，护取草堂松。
◎卷.14【龙州送裴秀才】李洞<br>　　违拜旆旗前，松阴路半千。楼冲高雪会，驿闭乱云眠。<br>　　榜挂临江省，名题赴宅筵。人求新蜀赋，应贵浣花笺。
◎卷.15【题慈恩友人房】李洞<br>　　贾生耽此寺，胜事入诗多。鹤宿星千树，僧归烧一坡。<br>　　塔棱垂雪水，江色映茶锅。长久堪栖息，休言忆镜波。
◎卷.16【寄窦禅山薛秀才】李洞<br>　　窦岭吟招隐，新诗满集贤。白衫春絮暖，红纸夏云鲜。<br>　　琴缠江丝细，棋分海石圆。因知醉公子，虚写世人传。
◎卷.17【西蜀与崔先生话东洛旧游】李洞<br>　　王屋峭难名，三刀梦四更。日升当地缺，星尽未天明。<br>　　度雪云林湿，穿松角韵清。崔家开锦浪，忆着水窗声。
◎卷.18【上昭国水部从叔郎中】李洞<br>　　极南极北游，东泛复西流。行匝中华地，魂销四海秋。<br>　　题诗在琼府，附舶出青州。不遇一公子，弹琴吊古丘。
◎卷.19【题玉芝赵尊师院】李洞<br>　　晓起磬房前，真经诵百篇。漱流星入齿，照镜石差肩。<br>　　静闭街西观，存思海上仙。闲听说五岳，穷遍一根莲。
◎卷.20【送卢少府之任巩洛】李洞<br>　　从知东甸尉，铨注似恩除。带土移嵩术，和泉送尹鱼。<br>　　印床寒鹭宿，壁记醉僧书。堂下诸昆在，无妨候起居。
◎卷.21【送人归觐河中】李洞<br>　　青门冢前别，道路武关西。有寺云连石，无僧叶满溪。<br>　　河长随鸟尽，山远与人齐。觐省波涛县，寒窗响曙鸡。
◎卷.22【锦城秋寄怀弘播上人】李洞<br>　　极顶云兼冻，孤城露洗初。共辞嵩少雪，久绝贝多书。<br>　　远照雁行细，寒条狖挂虚。分泉煎月色，忆就茗林居。
◎卷.23【圭峰溪居寄怀韦曲曹秀才】李洞<br>　　南北飞山雪，万片寄相思。东西曲流水，千声泻别离。<br>　　巴猿学导引，陇鸟解吟诗。翻羡家林赏，世人那得知。
◎卷.24【送舍弟之山南】李洞<br>　　南山入谷游，去彻山南州。下马云未尽，听猿星正稠。<br>　　印茶泉绕石，封国角吹楼。远宦有何兴，贫兄无计留。
◎卷.25【题南鉴公山房】李洞<br>　　竹房开处峭，迥挂半山灯。石磬敲来穴，不知何代僧。<br>　　讲归双袖雪，禅起一盂冰。唯说黄桑屐，当时着秣陵。
◎卷.26【送知己】李洞<br>　　郡清官舍冷，枕席溅山泉。药气来人外，灯光到鹤边。<br>　　梦秦书印斗，思越画渔船。掷笏南归去，波涛路几千。
◎卷.27【送人赴职湘潭】李洞<br>　　南征虽赴辟，其奈负高科。水合湘潭住，山分越国多。<br>　　梅花雪共下，文□□相和。白发陪官宴，红旗影里歌。
◎卷.28【过野叟居】李洞<br>　　野人居止处，竹色与山光。留客羞蔬饭，洒泉开草堂。<br>　　雨馀松子落，风过朮苗香。尽日无炎暑，眠君青石床。
◎卷.29【吊郑宾客】李洞<br>　　朝行丧名节，岳色惨天风。待漏秋吟断，焚香夜直空。<br>　　骨寒依垄草，家尽逐边鸿。一吊知音后，归来碎峄桐。
◎卷.30【送从叔书记山阴隐居】李洞<br>　　山顶绝茅居，云泉绕枕虚。烧移僧影瘦，风展鹭行疏。<br>　　卷箔清江月，敲松紫阁书。由来簪组贵，不信教猿锄。
◎卷.31【避暑庄严禅院】李洞<br>　　定里无烦热，吟中达性情。入林逢客话，上塔接僧行。<br>　　八水皆知味，诸翁尽得名。常论冰井近，莫便厌浮生。
◎卷.32【寄清演】李洞<br>　　忽闻清演病，可料苦吟身。不见近诗久，徒言华发新。<br>　　别来山已破，住处月为邻。几绕庭前树，于今四十春。
◎卷.33【迁村居二首】李洞<br>　　移居入村宇，树阙见城隍。云水虽堪画，恩私不可忘。<br>　　猿涎滴鹤氅，麈尾拂僧床。弃逐随樵牧，何由报稻粱。<br>　　歌乐听常稀，茅亭静掩扉。槎来垂钓次，月落问安归。<br>　　远客传烧研，幽禽看衲衣。眼前无俗事，松雨蜀山辉。
◎卷.34【出山睹春榜】李洞<br>　　未老鬓毛焦，心归向石桥。指霞辞二纪，吟雪遇三朝。<br>　　连席频登相，分廊尚祝尧。回眸旧行侣，免使负嵩樵。
◎卷.35【贾岛墓】李洞<br>　　一第人皆得，先生岂不销。位卑终蜀士，诗绝占唐朝。<br>　　旅葬新坟小，魂归故国遥。我来因奠洒，立石用为标。
◎卷.36【观水墨障子】李洞<br>　　若非神助笔，砚水恐藏龙。研尽一寸墨，扫成千仞峰。<br>　　壁根堆乱石，床罅插枯松。岳麓穿因鼠，湘江绽为蛩。<br>　　挂衣岚气湿，梦枕浪头舂。只为少颜色，时人著意慵。
◎卷.37【对棋】李洞<br>　　小槛明高雪，幽人斗智棋。日斜抛作劫，月午蹙成迟。<br>　　倚杖湘僧算，翘松野鹤窥。侧楸敲醒睡，片石夹吟诗。<br>　　雨点奁中渍，灯花局上吹。秋涛寒竹寺，此兴谢公知。
◎卷.38【题竹溪禅院】李洞<br>　　溪边山一色，水拥竹千竿。鸟触翠微湿，人居酷暑寒。<br>　　风摇瓶影碎，沙陷履痕端。爽极青崖树，平流绿峡滩。<br>　　闲来披衲数，涨后卷经看。三境通禅寂，嚣尘染著难。
◎卷.39【投献吏部张侍郎十韵】李洞<br>　　苔染马蹄青，何曾似在城。不于僧院宿，多傍御沟行。<br>　　隐岫侵巴叠，租田带渭平。肩囊寻省寺，袖轴遍公卿。<br>　　梦入连涛郡，书来积雪营。泪随边雁堕，魂逐夜蝉惊。<br>　　发愤巡江塔，无眠数县更。玄都一病客，兴善几回莺。<br>　　贡艺披沙细，酬恩戴岳轻。心期公子念，滴酒在雕楹。
◎卷.40【终南山二十韵】李洞<br>　　关内平田窄，东西截杳冥。雨侵诸县黑，云破九门青。<br>　　暂看犹无暇，长栖信有灵。古苔秋渍斗，积雾夜昏萤。<br>　　怒恐撞天漏，深疑隐地形。盘根连北岳，转影落南溟。<br>　　穷穴何山出，遮蛮上国宁。残阳高照蜀，败叶远浮泾。<br>　　劚竹烟岚冻，偷湫雨雹腥。闲房僧灌顶，浴涧鹤遗翎。<br>　　梯滑危缘索，云深静唱经。放泉惊鹿睡，闻磬得人醒。<br>　　踏著神仙宅，敲开洞府扃。棋残秦士局，字缺晋公铭。<br>　　一谷势当午，孤峰耸起丁。远平丹凤阙，冷射五侯厅。<br>　　万丈冰声折，千寻树影停。望中仙岛动，行处月轮馨。<br>　　叠石移临砌，研胶泼上屏。明时献君寿，不假老人星。
◎卷.41【秋日同觉公上人眺慈恩塔六韵】李洞<br>　　九级耸莲宫，晴登袖拂虹。房廊窥井底，世界出笼中。<br>　　照牖三山火，吹铃八极风。细闻槎客语，遥辨海鱼冲。<br>　　禁静声连北，江寒影在东。谒师开秘锁，尘日闭虚空。
◎卷.42【感知上刑部郑侍郎】李洞<br>　　寄掩白云司，蜀都高卧时。邻僧照寒竹，宿鸟动秋池。<br>　　帝诵嘉莲表，人吟宝剑诗。石渠流月断，画角截江吹。<br>　　闲出黄金勒，前飞白鹭鹚。公心外国说，重望两朝推。<br>　　静藓斜圭影，孤窗响锡枝。兴幽松雪见，心苦砚冰知。<br>　　缘杖虫声切，过门马足迟。漏残终卷读，日下大名垂。<br>　　平碛容雕上，仙山许狖窥。数联金口出，死免愧丘为。
◎卷.43【叙事寄荐福栖白（一作听白公话旧）】李洞<br>　　险倚石屏风，秋涛梦越中。前朝吟会散，故国讲流终。<br>　　北地闻巴狖，南山见碛鸿。楼高惊雨阔，木落觉城空。<br>　　兔满期姚监，蝉稀别楚公。净瓶光照客，拄杖朽生虫。<br>　　平地塔千尺，半空灯一笼。祝尧谈几句，旋泻海涛东。
◎卷.44【送龙州田使君旧诗家】李洞<br>　　御札轸西陲，龙州出牧时。度关云作雪，挂栈水成澌。<br>　　剑淬号猿岸，弓悬宿鹤枝。江灯混星斗，山木乱枪旗。<br>　　锁库休秤药，开楼又见诗。无心陪宴集，吟苦忆京师。
◎卷.45【和知己赴任华州】李洞<br>　　东门罢相郡，此拜动京华。落日开宵印，初灯见早麻。<br>　　鹤身红旆拂，仙掌白云遮。塞色侵三县，河声聒两衙。<br>　　松根醒客酒，莲座隐僧家。一道帆飞直，中筵岳影斜。<br>　　书名寻雪石，澄鼎露金沙。锁合眠关吏，杯寒啄庙鸦。<br>　　分台话嵩洛，赛雨恋烟霞。树谷期招隐，吟诗煮柏茶。
◎卷.46【题咸阳楼】李洞<br>　　晚亚古城门，凭高黯客魂。塞侵秦旧国，河浸汉荒村。<br>　　客路飏书烬，人家带水痕。猎频虚冢穴，耕苦露松根。<br>　　墙外峰粘汉，冰中日晃原。断碑移作砌，广第灌成园。<br>　　北马疑眠碛，南人忆钓湓。桥闲野鹿过，街静禁鸦翻。<br>　　滩鼓城隍动，云冲太白昏。标衣多吕裔，荷锸或刘孙。<br>　　吊问难知主，登攀强滴樽。不能扶壮势，冠剑惜乾坤。
◎卷.47【赠兴善彻公上人】李洞<br>　　师资怀剑外，徒步管街东。九里山横烧，三条木落风。<br>　　古池曾看鹤，新塔未吟虫。夜久龙髯冷，年多麈尾空。<br>　　心宗本无碍，问学岂难同。
◎卷.48【龙池春草】李洞<br>　　龙池清禁里，芳草傍池春。旋长方遮岸，全生不染尘。<br>　　和风轻动色，湛露静流津。浅得承天步，深疑绕御轮。<br>　　鱼寻倒影没，花带湿光新。肯学长河畔，绵绵思远人。
◎卷.49【秋宿梓州牛头寺】李洞<br>　　月去檐三尺，川云入寺楼。灵山顿离众，列宿不多稠。<br>　　篆字焚初缺，翻经诵若流。窗闲二江冷，帘卷半空秋。<br>　　诏散松梢别，棋终竹节收。静增双阙念，高并五翁游。<br>　　鹤梦生红日，云闲锁梓州。望空工部眼，搔乱广文头。<br>　　石室僧调马，银河客问牛。晓楼归下界，大地一浮沤。
◎卷.50【送韦太尉自坤维除广陵】李洞<br>　　全蜀拜扬州，征东辍武侯。直来万里月，旁到五峰秋。<br>　　幢冷遮高雪，旗闲卓乱流。谢朝明主喜，登省旧寮愁。<br>　　隔海城通舶，连河市响楼。千官倚元老，虚梦法云游。<br>第七百二十三卷
◎卷.1【赠曹郎中崇贤所居（一作上崇贤曹郎中）】李洞<br>　　闲坊宅枕穿宫水，听水分衾盖蜀缯。药杵声中捣残梦，<br>　　茶铛影里煮孤灯。刑曹树荫千年井，华岳楼开万仞冰。<br>　　诗句变风官渐紧，夜涛舂断海边藤。
◎卷.2【赠昭应沈少府】李洞<br>　　行宫接县判云泉，袍色虽青骨且仙。鄠杜忆过梨栗墅，<br>　　潇湘曾棹雪霜天。华山僧别留茶鼎，渭水人来锁钓船。<br>　　东送西迎终几考，新诗觅得两三联。
◎卷.3【上司空员外】李洞<br>　　禅心高卧似疏慵，诗客经过不厌重。藤杖几携量碛雪，<br>　　玉鞭曾把数嵩峰。夜眠古巷当城月，秋直清曹入省钟。<br>　　禹凿故山归未得，河声暗老两三松。
◎卷.4【叙旧游寄栖白】李洞<br>　　老着重袍坐石房，竺经休讲白眉长。省冲鼍没投江岛，<br>　　曾看鱼飞倚海樯。晓炙冻盂原日气，夜挑莲碗禁灯光。<br>　　吟诗五岭寻无可，倏忽如今四十霜。
◎卷.5【哭栖白供奉】李洞<br>　　闻说孤窗坐化时，白莎萝雨滴空池。吟诗堂里秋关影，<br>　　礼佛灯前夜照碑。贺雪已成金殿梦，看涛终负石桥期。<br>　　逢山对月还惆怅，争得无言似祖师。
◎卷.6【赠入内供奉僧】李洞<br>　　内殿谈经惬帝怀，沃州归隐计全乖。数条雀尾来南海，<br>　　一道蝉声噪御街。石枕纹含山里叶，铜瓶口塞井中柴。<br>　　因逢夏日西明讲，不觉宫人拔凤钗。
◎卷.7【感恩书事寄上集义司徒相公】李洞<br>　　积雪峰西遇奖称，半家寒骨起沟塍。镇时贤相回人镜，<br>　　报德慈亲点佛灯。授钺已闻诸国静，坐筹重见大河澄。<br>　　功居第一图烟阁，依旧终南满杜陵。
◎卷.8【赠永崇李将军充襄阳制置使】李洞<br>　　拜官门外发辉光，宿卫阴符注几行。行处近天龙尾滑，<br>　　猎时陪帝马鬃香。九城王气生旗队，万里寒风入箭疮。<br>　　从此浩然声价歇，武中还有李襄阳。
◎卷.9【寄淮海惠泽上人】李洞<br>　　海涛痕满旧征衣，长忆初程宿翠微。竹里桥鸣知马过，<br>　　塔中灯露见鸿飞。眉毫别后应盈尺，岩木居来定几围。<br>　　他日愿师容一榻，煎茶扫地学忘机。
◎卷.10【春日隐居官舍感怀】李洞<br>　　风吹烧烬杂汀沙，还似青溪旧寄家。入户竹生床下叶，<br>　　隔窗莲谢镜中花。苔房毳客论三学，雪岭巢禽看两衙。<br>　　销得人间无限事，江亭月白诵南华。
◎卷.11【春日即事寄一二知己】李洞<br>　　浴马池西一带泉，开门景物似樊川。朱衣映水人归县，<br>　　白羽遗泥鹤上天。索米夜烧风折木，无车春养雪藏鞭。<br>　　缙绅处士知章句，忍使孤窗枕泪眠。
◎卷.12【废寺闲居寄怀一二罢举知己（一作省归郎）】李洞<br>　　病居废庙冷吟烟，无力争飞类病蝉。槐省老郎蒙主弃，<br>　　月陂孤客望谁怜。税房兼得调猿石，租地仍分浴鹤泉。<br>　　处世堪惊又堪愧，一坡山色不论钱。
◎卷.13【题尼大德院】李洞<br>　　云鬟早岁断金刀，戒律曾持五百条。台上灯红莲叶密，<br>　　眉间毫白黛痕销。绣成佛国银为地，画出王城雪覆桥。<br>　　清净高楼松桧寺，世雄翻愧自低腰。
◎卷.14【怀张乔张霞】李洞<br>　　西风吹雨叶还飘，忆我同袍隔海涛。江塔眺山青入佛，<br>　　边城履雪白连雕。身离世界归天竺，影挂虚空度石桥。<br>　　应念无成独流转，懒磨铜片鬓毛焦。
◎卷.15【赠徐山人】李洞<br>　　徐生何代降坤维，曾伴园公采紫芝。瓦砾变黄忧世换，<br>　　髭须放白怕人疑。山房古竹粗于树，海岛灵童寿等龟。<br>　　知叹有唐三百载，光阴未抵一先棋。
◎卷.16【寄南岳僧】李洞<br>　　新秋日后晒书天，白日当松影却圆。五字句求方寸佛，<br>　　一条街擘两行蝉。不曾著事于机内，长合教山在眼前。<br>　　花落俦公房外石，调猿弄虎叹无缘。
◎卷.17【华山】李洞<br>　　碧山长冻地长秋，日夕泉源聒华州。万户烟侵关令宅，<br>　　四时云在使君楼。风驱雷电临河震，鹤引神仙出月游。<br>　　峰顶高眠灵药熟，自无霜雪上人头。
◎卷.18【和曹监春晴见寄】李洞<br>　　竺庙邻钟震晓鸦，春阴盖石似仙家。兰台架列排书目，<br>　　顾渚香浮瀹茗花。胶溜石松粘鹤氅，泉离冰井熨僧牙。<br>　　功成名著扁舟去，愁睹前题罩碧纱。
◎卷.19【赠三惠大师】李洞<br>　　枫猿峤角别多时，二教兼修内学师。药树影中频缀偈，<br>　　莲峰朵下几窥棋。游归笋长齐童子，病起巢成露鹤儿。<br>　　诏落五天开夏讲，两街人竞礼长眉。
◎卷.20【送醉画王处士】李洞<br>　　几年乘兴住南吴，狂醉兰舟夜落湖。别后鹤毛描转细，<br>　　近来牛角饮还粗。同餐夏果山何处，共钓秋涛石在无。<br>　　关下相逢怪予老，篇章役思绕寰区。
◎卷.21【闻杜鹃】李洞<br>　　万古潇湘波上云，化为流血杜鹃身。长疑啄破青山色，<br>　　只恐啼穿白日轮。花落玄宗回蜀道，雨收工部宿江津。<br>　　声声犹得到君耳，不见千秋一甑尘。
◎卷.22【赋得送轩辕先生归罗浮山】李洞<br>　　旧山归隐浪摇青，绿鬓山童一帙经。诗帖布帆猿鸟看，<br>　　药煎金鼎鬼神听。洞深头上聆仙语，船静鼻中闻海腥。<br>　　此处先生应不住，吾君南望漫劳形。
◎卷.23【送包处士】李洞<br>　　秋思枕月卧潇湘，寄宿慈恩竹里房。性急却于棋上慢，<br>　　身闲未免药中忙。休抛手网惊龙睡，曾挂头巾拂鸟行。<br>　　闻说石门君旧隐，寒峰溅瀑坏书堂。
◎卷.24【赠庞炼师（女人）】李洞<br>　　家住涪江汉语娇，一声歌戛玉楼箫。睡融春日柔金缕，<br>　　妆发秋霞战翠翘。两脸酒醺红杏妒，半胸酥嫩白云饶。<br>　　若能携手随仙令，皎皎银河渡鹊桥。
◎卷.25【送友罢举赴边职】李洞<br>　　出剡篇章入洛文，无人细读叹俱焚。莫辞秉笏随红旆，<br>　　便好携家住白云。过水象浮蛮境见，隔江猿叫汉州闻。<br>　　高谈阔略陈从事，盟誓边庭壮我军。
◎卷.26【病猿】李洞<br>　　瘦缠金锁惹朱楼，一别巫山树几秋。寒想蜀门清露滴，<br>　　暖怀湘岸白云流。罢抛檐果沉僧井，休拗崖冰溅客舟。<br>　　啼过三声应有泪，画堂深不彻王侯。
◎卷.27【毙驴】李洞<br>　　蹇驴秋毙瘗荒田，忍把敲吟旧竹鞭。三尺焦桐背残月，<br>　　一条藜杖卓寒烟。通吴白浪宽围国，倚蜀青山峭入天。<br>　　如画海门支肘望，阿谁家卖钓鱼船。
◎卷.28【宿叶公棋阁】李洞<br>　　带风棋阁竹相敲，局莹无尘拂树梢。日到长天征未断，<br>　　钟来岳顶劫须抛。挑灯雪客栖寒店，供茗溪僧爇废巢。<br>　　因悟修身试贪教，不须焚火向三茅。
◎卷.29【送郤先辈归觐华阴】李洞<br>　　桂枝博得凤栖枝，欢觐家僮舞翠微。僧向瀑泉声里贺，<br>　　鸟穿仙掌指间飞。休停砚笔吟荒庙，永别灯笼赴锁闱。<br>　　骚雅近来颓丧甚，送君傍觉有光辉。
◎卷.30【赠可上人】李洞<br>　　寺门和鹤倚香杉，月吐秋光到思嚵。将法传来穿泱漭，<br>　　把诗吟去入嵌岩。模糊书卷烟岚滴，狼藉衣裳瀑布缄。<br>　　不断清风牙底嚼，无因内殿得名衔。
◎卷.31【东川高仆射】李洞<br>　　油幢影里拜清风，十里貔貅一片雄。三印锁开霜满地，<br>　　四门关定月当空。泉浮山叶人家过，诏惹垆香鸟道通。<br>　　新起画楼携客上，弦歌筵内海榴红。
◎卷.32【宿成都松溪院】李洞<br>　　松持节操溪澄性，一炷烟岚压寺隅。翡翠鸟飞人不见，<br>　　琉璃瓶贮水疑无。夜闻子落真山雨，晓汲波圆入画图。<br>　　尘拥蜀城抽锁后，此中犹梦在江湖。
◎卷.33【吊曹监】李洞<br>　　宅上愁云吹不散，桂林诗骨葬云根。满楼山色供邻里，<br>　　一洞松声付子孙。甘露施衣封泪点，秘书取集印苔痕。<br>　　吟魂醉魄归何处，御水呜呜夜绕门。
◎卷.34【赠长安毕郎中】李洞<br>　　高门寒沼水连云，鹭识朱衣傍主人。地肺半边晴带雪，<br>　　天街一面静无尘。朝回座客酬琴价，衙退留僧写鹤真。<br>　　从此几迁为计相，蓬莱三刻奏东巡。
◎卷.35【寄东蜀幕中友】李洞<br>　　官亭池碧海榴殷，遥想清才倚画栏。柳絮涨天笼地暖，<br>　　角声经雨透云寒。晓侵台座香烟湿，夜草军书蜡炬干。<br>　　为话门人吟太苦，风摧兰秀一枝残。
◎卷.36【曲江渔父】李洞<br>　　儿孙闲弄雪霜髯，浪飐南山影入檐。卧稳篷舟龟作枕，<br>　　病来茅舍网为帘。值春游子怜莼滑，通蜀行人说鲙甜。<br>　　数尺寒丝一竿竹，岂知浮世有猜嫌。
◎卷.37【和刘驾博士赠庄严律禅师】李洞<br>　　人言紫绶有光辉，不二心观似草衣。尘劫自营还自坏，<br>　　禅门无住亦无归。松根穴蚁通山远，塔顶巢禽见海微。<br>　　每话南游偏起念，五峰波上入船扉。
◎卷.38【智新上人话旧】李洞<br>　　蟋蟀灯前话旧游，师经几夏我经秋。金陵市合月光里，<br>　　甘露门开峰朵头。晴眺远帆飞入海，夜禅阴火吐当楼。<br>　　相看未得东归去，满壁寒涛泻白鸥。
◎卷.39【和淮南太尉留题凤州王氏别业】李洞<br>　　清秋看长鹭雏成，说向湘僧亦动情。节屋折将松上影，<br>　　印龛移锁月中声。野人陪赏增诗价，太尉因居著谷名。<br>　　闲想此中遗胜事，宿斋吟绕凤池行。
◎卷.40【乙酉岁自蜀随计趁试不及】李洞<br>　　客卧涪江蘸月厅，知音唤起进趋生。寒梅折后方离蜀，<br>　　腊月圆前未到京。风卷坏亭羸仆病，雪糊危栈蹇驴行。<br>　　文昌一试应关分，岂校褒斜两日程。
◎卷.41【龙州韦郎中先梦六赤，后因打叶子以诗上】李洞<br>　　红蜡香烟扑画楹，梅花落尽庾楼清。光辉圆魄衔山冷，<br>　　彩镂方牙着腕轻。宝帖牵来狮子镇，金盆引出凤凰倾。<br>　　微黄喜兆庄周梦，六赤重新掷印成。
◎卷.42【和寿中丞伤猿】李洞<br>　　遗挂朱栏锁半寻，清声难买恨黄金。悬崖接果今何在，<br>　　浅井窥星影已沉。归宅叶铺曾睡石，入朝灯照旧啼林。<br>　　小山罢绕随湘客，高树休升对岳禽。天竺省怜伤倍切，<br>　　亲知宽和思难任。相门恩重无由报，竟托仙郎日夜吟。
◎卷.43【上灵州令狐相公（一作赠高仆射自安西赴阙）】李洞<br>　　征蛮破虏汉功臣，提剑归来万里身。<br>　　笑倚凌烟金柱看，形容憔悴老于真。
◎卷.44【寓言】李洞<br>　　三千宫女露蛾眉，笑煮黄金日月迟。<br>　　麟凤隔云攀不及，空山惆怅夕阳时。
◎卷.45【客亭对月】李洞<br>　　游子离魂陇上花，风飘浪卷绕天涯。<br>　　一年十二度圆月，十一回圆不在家。
◎卷.46【宿鄠郊赠罗处士】李洞<br>　　川静星高栎已枯，南山落石水声粗。<br>　　白云钓客窗中宿，卧数嵩峰听五湖。
◎卷.47【有寄】李洞<br>　　爱酒耽棋田处士，弹琴咏史贾先生。<br>　　御沟临岸有云石，不见鹤来何处行。
◎卷.48【送三藏归西天国】李洞<br>　　十万里程多少碛，沙中弹舌授降龙。<br>　　五天到日应头白，月落长安半夜钟。
◎卷.49【金陵怀古】李洞<br>　　古来无此战争功，日日戈船卷海风。<br>　　一遇灵鳌开睡眼，六朝灰尽九江空。
◎卷.50【长安县厅】李洞<br>　　主人寂寞客屯邅，愁绝终南满案前。<br>　　乞取中庭藤五尺，为君高劚扣青天。
◎卷.51【题晰上人贾岛诗卷】李洞<br>　　贾生诗卷惠休装，百叶莲花万里香。<br>　　供得半年吟不足，长须字字顶司仓。
◎卷.52【送僧清演归山】李洞<br>　　毛褐斜肩背负经，晓思吟入窦山青。<br>　　峰前野水横官道，踏着秋天三四星。
◎卷.53【赠僧】李洞<br>　　不羡王公与贵人，唯将云鹤自相亲。<br>　　闲来石上观流水，欲洗禅衣未有尘。
◎卷.54【题学公院池莲】李洞<br>　　竹引山泉玉甃池，栽莲莫怪藕生丝。<br>　　如何不似麻衣客，坐对秋风待一枝。
◎卷.55【山居喜友人见访】李洞<br>　　入云晴劚茯苓还，日暮逢迎木石间。<br>　　看待诗人无别物，半潭秋水一房山。
◎卷.56【秋宿长安韦主簿厅】李洞<br>　　水木清凉夜直厅，愁人楼上唱寒更。<br>　　坐劳同步帘前月，鼠动床头印锁声。
◎卷.57【冬忆友人】李洞<br>　　吟上山前数竹枝，叶翻似雪落霏霏。<br>　　枕前明月谁动影，睡里惊来不觉归。
◎卷.58【怀圭峰影林泉】李洞<br>　　吾家旧物贾生传，入内遥分锡杖泉。<br>　　鹤去帝移宫女散，更堪呜咽过楼前。
◎卷.59【赠青龙印禅师】李洞<br>　　雨涩秋刀剃雪时，庵前曾礼草堂师。<br>　　居人昨日相过说，鹤已生孙竹满池。
◎卷.60【戏赠侯常侍】李洞<br>　　葛洪卷与江淹赋，名动天边傲石居。<br>　　两蜀词人多载后，同君讳却马相如。
◎卷.61【绣岭宫词】李洞<br>　　春日迟迟春草绿，野棠开尽飘香玉。<br>　　绣岭宫前鹤发翁，犹唱开元太平曲。
◎卷.62【中秋月（一作廖凝诗）】李洞<br>　　九十日秋色，今秋已半分。孤光吞列宿，四面绝微云。<br>　　众木排疏影，寒流叠细纹。遥遥望丹桂，心绪更纷纷。
◎卷.63【宿书僧院】李洞<br>　　夜水笔前澄，时推外学能。书成百个字，庭转几遭灯。<br>　　寄墨大坛吏，分笺蜀国僧。为题江寺塔，牌挂入云层。
◎卷.64【雪】李洞<br>　　迢迢来极塞，连阙谓风吹。禅客呵金锡，征人擘冻旗。<br>　　细填虫穴满，重压鹤巢欹。有影晴飘野，无声夜落池。<br>　　正繁秦甸暖，渐厚楚宫饥。冻挹分泉涩，光凝二阁痴。<br>　　踏遗兰署迹，听起石门思。用表丰年瑞，无令扫玉墀。
◎卷.65【述怀二十韵献覃怀相公】李洞<br>　　帝梦求良弼，生申属圣明。青云县器业，白日贯忠贞。<br>　　霭霭随春动，忻忻共物荣。静宜浮竞息，坐觉好风生。<br>　　万国闻应跃，千门望尽倾。瑞含杨柳色，气变管弦声。<br>　　百辟寻知度，三阶正有程。鲁儒规蕴藉，周诰美和平。<br>　　碧水遗幽抱，朱丝寄远情。风流秦印绶，仪表汉公卿。<br>　　忠谠期登用，回邪自震惊。云开长剑倚，路绝一峰横。<br>　　九野方无事，沧溟本不争。国将身共计，心与众为城。<br>　　早晚中条下，红尘一顾清。南潭容伴鹤，西笑忽迁莺。<br>　　折树恩难报，怀仁命甚轻。二年犹困辱，百口望经营。<br>　　未在英侯选，空劳短羽征。知音初相国，从此免长鸣。
◎卷.66【岁暮自广江至新兴往复中题峡山寺】李洞<br>　　薄暮缘西峡，停桡一访僧。鹭巢行卧柳，猿饮倒垂藤。<br>　　水曲岩千叠，云深树百层。山风寒殿磬，溪雨夜船灯。<br>　　滩涨危槎没，泉冲怪石崩。中台一襟泪，岁杪别良朋。
◎卷.67【冬日送凉州刺史】李洞<br>　　宠饯西门外，双旌出汉陵。未辞金殿日，已梦雪山灯。<br>　　地远终峰尽，天寒朔气凝。新年行已到，旧典听难胜。<br>　　吏扫盘雕影，人遮散马乘。移军驼驮角，下塞掾河冰。<br>　　猎近昆仑兽，吟招碛石僧。重输右藏实，方见左车能。<br>　　兵聚边风急，城宽夜月澄。连营烟火岭，望诏几回登。
◎卷.68【过贾浪仙旧地】李洞<br>　　鹤外唐来有谪星，长江东注冷沧溟。境搜松雪仙人岛，<br>　　吟歇林泉主簿厅。片月已能临榜黑，遥天何益抱坟青。<br>　　年年谁不登高第，未胜骑驴入画屏。
◎卷.69【句】李洞<br>　　公道此时如不得，昭陵恸哭一生休。（《北梦琐言》云：<br>　　洞三榜，裴贽第二榜。策夜，帘前献诗云云。寻卒蜀中。<br>　　贽无子，人谓屈洞所致）<br>第七百二十四卷
◎卷.1【酬友生早秋】唐求<br>　　彤云将欲罢，蝉柳响如秋。雾散九霄近，日程三伏愁。<br>　　残阳宿雨霁，高浪碎沙沤。袪足馀旬后，分襟任自由。
◎卷.2【晓发】唐求<br>　　旅馆候天曙，整车趋远程。几处晓钟断，半桥残月明。<br>　　沙上鸟犹在，渡头人未行。去去古时道，马嘶三两声。
◎卷.3【客行】唐求<br>　　上山下山去，千里万里愁。树色野桥暝，雨声孤馆秋。<br>　　南北眼前道，东西江畔舟。世人重金玉，无金徒远游。
◎卷.4【题郑处士隐居】唐求<br>　　不信最清旷，及来愁已空。数点石泉雨，一溪霜叶风。<br>　　业在有山处，道成无事中。酌尽一尊酒，病夫颜亦红。
◎卷.5【古寺】唐求<br>　　路傍古时寺，寥落藏金容。破塔有寒草，坏楼无晓钟。<br>　　乱纸失经偈，断碑分篆踪。日暮月光吐，绕门千树松。
◎卷.6【赠著上人】唐求<br>　　掩门江上住，尽日更无为。古木坐禅处，残星鸣磬时。<br>　　水浇冰滴滴，珠数落累累。自有闲行伴，青藤杖一枝。
◎卷.7【马嵬感事】唐求<br>　　冷气生深殿，狼星渡远关。九城鼙鼓内，千骑道途间。<br>　　凤髻随秋草，鸾舆入暮山。恨多留不得，悲泪满龙颜。
◎卷.8【赠行如上人】唐求<br>　　不知名利苦，念佛老岷峨。衲补云千片，香烧印一窠。<br>　　恋山人事少，怜客道心多。日日斋钟后，高悬滤水罗。
◎卷.9【送友人归邛州】唐求<br>　　鹤鸣山下去，满箧荷瑶琨。放马荒田草，看碑古寺门。<br>　　渐寒沙上雨，欲暝水边村。莫忘分襟处，梅花扑酒尊。
◎卷.10【和舒上人山居即事】唐求<br>　　败叶填溪路，残阳过野亭。仍弹一滴水，更读两张经。<br>　　暝鸟烟中见，寒钟竹里听。不多山下去，人世尽膻腥。
◎卷.11【发邛州寄友人】唐求<br>　　茫茫驱一马，自叹又何之。出郭见山处，待船逢雨时。<br>　　晓鸡鸣野店，寒叶堕秋枝。寂寞前程去，闲吟欲共谁。
◎卷.12【舟行夜泊夔州】唐求<br>　　维舟镜面中，迥对白盐峰。夜静沙堤月，天寒水寺钟。<br>　　故园何日到，旧友几时逢。欲作还家梦，青山一万重。
◎卷.13【山东兰若遇静公夜归】唐求<br>　　松门一径微，苔滑往来稀。半夜闻钟后，浑身带雪归。<br>　　问寒僧接杖，辨语犬衔衣。又是安禅去，呼童闭竹扉。
◎卷.14【边将】唐求<br>　　三千护塞儿，独自滞边陲。老向二毛见，秋从一叶知。<br>　　地寒乡思苦，天暮角声悲。却被交亲笑，封侯未有期。
◎卷.15【秋寄□江舒公】唐求<br>　　故人何处望，秋色满江濆。入水溪虫乱，过桥山路分。<br>　　鹤归松上月，僧入竹间云。莫惜中宵磬，从教梦里闻。
◎卷.16【题杨山人隐居】唐求<br>　　深山道者家，门户带烟霞。绿缀沿岩草，红飘落水花。<br>　　半庭栽小树，一径扫平沙。往往溪边坐，持竿到日斜。
◎卷.17【夜上隐居寺】唐求<br>　　寻师拟学空，空住虎溪东。千里照山月，一枝惊鹤风。<br>　　年如流去水，山似转来蓬。尽日都无事，安禅石窟中。
◎卷.18【友人见访不值因寄】唐求<br>　　门户寒江近，篱墙野树深。晚风摇竹影，斜日转山阴。<br>　　砌觉披秋草，床惊倒古琴。更闻邻舍说，一只鹤来寻。
◎卷.19【涂次偶作】唐求<br>　　岁月客中销，崎岖力自招。问人寻野寺，牵马渡危桥。<br>　　为雨疑天晚，因山觉路遥。前程何处是，一望又迢迢。
◎卷.20【送友人江行之庐山肄业】唐求<br>　　蜀国初开棹，庐峰拟拾萤。兽皮裁褥暖，莲叶制衣馨。<br>　　楚水秋来碧，巫山雨后青。莫教衔凤诏，三度到中庭。
◎卷.21【山居偶作】唐求<br>　　趋名逐利身，终日走风尘。还到水边宅，却为山下人。<br>　　僧教开竹户，客许戴纱巾。且喜琴书在，苏生未厌贫。
◎卷.22【赠道者】唐求<br>　　披霞戴鹿胎，岁月不能催。饭把琪花煮，衣将藕叶裁。<br>　　鹤从归日养，松是小时栽。往往樵人见，溪边洗药来。
◎卷.23【邛州水亭夜宴送顾非熊之官】唐求<br>　　寂寞邛城夜，寒塘对庾楼。蜀关蝉已噪，秦树叶应秋。<br>　　道路连天远，笙歌到晓愁。不堪分袂后，残月正如钩。
◎卷.24【题青城山范贤观】唐求<br>　　数里缘山不厌难，为寻真诀问黄冠。苔铺翠点仙桥滑，<br>　　松织香梢古道寒。昼傍绿畦薅嫩玉，夜开红灶撚新丹。<br>　　钟声已断泉声在，风动茅花月满坛。
◎卷.25【送僧讲罢归山】唐求<br>　　休将如意辩真空，吹尽天花任晓风。共看玉蟾三皎洁，<br>　　独悬金锡一玲珑。岩间松桂秋烟白，江上楼台晚日红。<br>　　依旧曹溪念经处，野泉声在草堂东。
◎卷.26【题友人寓居】唐求<br>　　寓居无不在天涯，莫恨秦关道路赊。缭绕城边山是蜀，<br>　　弯环门外水名巴。黄头卷席宾初散，白鼻嘶风日欲斜。<br>　　何处一声金磬发，古松南畔有僧家。
◎卷.27【伤张玖秀才】唐求<br>　　铜梁剑阁几区区，十上探珠不见珠。卞玉影沈沙草暗，<br>　　骅骝声断陇城孤。入关词客秋怀友，出户孀妻晓望夫。<br>　　吴水楚山千万里，旅魂归到故乡无。
◎卷.28【题李少府别业】唐求<br>　　寻得仙家不姓梅，马嘶人语出尘埃。竹和庭上春烟动，<br>　　花带溪头晓露开。绕岸白云终日在，傍松黄鹤有时来。<br>　　何年亦作围棋伴，一到松间醉一回。
◎卷.29【赠楚公】唐求<br>　　曾闻半偈雪山中，贝叶翻时理尽通。般若恒添持戒力，<br>　　落叉谁算念经功。云间晓月应难染，海上虚舟自信风。<br>　　长说满庭花色好，一枝红是一枝空。
◎卷.30【赠王山人】唐求<br>　　红藤一柱脚常轻，日日缘溪入谷行。山下有家身未老，<br>　　灶前无火药初成。经秋少见闲人说，带雨多闻野鹤鸣。<br>　　知到蓬莱难再访，问何方法得长生。
◎卷.31【庭竹】唐求<br>　　月笼翠叶秋承露，风亚繁梢暝扫烟。<br>　　知道雪霜终不变，永留寒色在庭前。
◎卷.32【题常乐寺】唐求<br>　　桂冷香闻十里间，殿台浑不似人寰。<br>　　日斜回首江头望，一片晴云落后山。
◎卷.33【题刘炼师归山】唐求<br>　　风急云轻鹤背寒，洞天谁道却归难。<br>　　千山万水瀛洲路，何处烟飞是醮坛。
◎卷.34【酬舒公见寄】唐求<br>　　无客不言云外见，为文长遣世间知。<br>　　一声松径寒吟后，正是前山雪下时。
◎卷.35【巫山下作】唐求<br>　　细腰宫尽旧城摧，神女归山更不来。<br>　　唯有楚江斜日里，至今犹自绕阳台。
◎卷.36【句】唐求<br>　　恰似有龙深处卧，被人惊起黑云生。（《临池洗砚》，<br>　　见《纪事》）<br>第七百二十五卷
◎卷.1【书怀】于邺<br>　　长安多路岐，西去欲何依。浮世只如此，旧山长忆归。<br>　　自离京国久，应已故人稀。好与孤云住，孤云无是非。
◎卷.2【书情】于邺<br>　　负郭有田在，年年长废耕。欲磨秋镜净，恐见白头生。<br>　　未作一旬别，已过千里程。不知书与剑，十载两无成。
◎卷.3【涂中作】于邺<br>　　西南千里程，处处有车声。若使地无利，始应人不营。<br>　　天涯犹马到，石迹尚尘生。如此未曾息，蜀山终冀平。
◎卷.4【春过函谷关】于邺<br>　　几度作游客，客行长苦辛。愁看函谷路，老尽布衣人。<br>　　岁远关犹固，时移草亦春。何当名利息，遣此绝征轮。
◎卷.5【褒中即事】于邺<br>　　风吹残雨歇，云去有烟霞。南浦足游女，绿蘋应发花。<br>　　远钟当半夜，明月入千家。不作故乡梦，始知京洛赊。
◎卷.6【岁暮还家】于邺<br>　　东西流不驻，白日与车轮。残雪半成水，微风应欲春。<br>　　几经他国岁，已减故乡人。回首长安道，十年空苦辛。
◎卷.7【还家】于邺<br>　　为客忆归舍，归来还寂寥。壮时看欲过，白首固非遥。<br>　　独酌几回醉，此愁终不销。犹残鸡与犬，驱去住山椒。
◎卷.8【题华山麻处士所居】于邺<br>　　贵贱各扰扰，皆逢朝市间。到此马无迹，始知君独闲。<br>　　冰破听敷水，雪晴看华山。西风寂寥地，唯我坐忘还。
◎卷.9【天南怀故人】于邺<br>　　独行千里尘，轧轧转征轮。一别已多日，总看成老人。<br>　　洞庭雪不下，故国草应春。三月烟波暖，南风生绿蘋。
◎卷.10【路傍草】于邺<br>　　春至始青青，香车碾已平。不知山下处，来向路傍生。<br>　　每岁有人在，何时无马行。应随尘与土，吹满洛阳城。
◎卷.11【秋夕闻雁】于邺<br>　　星汉欲沈尽，谁家砧未休。忽闻凉雁至，如报杜陵秋。<br>　　千树又黄叶，几人新白头。洞庭今夜客，一半却登舟。
◎卷.12【洛中有怀】于邺<br>　　潺潺伊洛河，寂寞少恩波。銮驾久不幸，洛阳春草多。
◎卷.13【送魏山韦处士（一作送田处士西游）】于邺<br>　　阴阴亭际间，相顾惨离颜。一片云飞去，嵯峨空魏山。
◎卷.14【白樱桃】于邺<br>　　王母阶前种几株，水晶帘内看如无。<br>　　只应汉武金盘上，泻得珊珊白露珠。
◎卷.15【白樱树】于邺<br>　　记得花开雪满枝，和蜂和蝶带花移。<br>　　如今花落游蜂去，空作主人惆怅诗。
◎卷.16【下第不胜其忿题路左佛庙】于邺<br>　　雀儿未逐飏风高，下视鹰鹯意气豪。<br>　　自谓能生千里足，黄昏依旧委蓬蒿。
◎卷.17【感怀（一作感情）】于邺<br>　　东风吹草色，空使客蹉跎。不设太平险，更应游子多。<br>　　几伤行处泪，一曲醉中歌。尽向青门外，东随渭水波。
◎卷.18【游中梁山】于邺<br>　　僻地好泉石，何人曾陆沈。不知青嶂外，更有白云深。<br>　　因此见乔木，几回思旧林。殷勤猿与鸟，唯我独何心。
◎卷.19【寻山】于邺<br>　　到此绝车轮，萋萋草树春。青山如有利，白石亦成尘。<br>　　水阔应无路，松深不见人。如知巢与许，千载迹犹新。
◎卷.20【宿江口】于邺<br>　　南渡人来绝，喧喧雁满沙。自生江上月，长有客思家。<br>　　半夜下霜岸，北风吹荻花。自惊归梦断，不得到天涯。
◎卷.21【秋夜达萧关】于邺<br>　　扰扰浮梁路，人忙月自闲。去年为塞客，今夜宿萧关。<br>　　辞国几经岁，望乡空见山。不知江叶下，又作布衣还。
◎卷.22【斜谷道】于邺<br>　　乱峰连叠嶂，千里绿峨峨。蜀国路如此，游人车亦过。<br>　　远烟当驿敛，骤雨逐风多。独忆紫芝叟，临风歌旧歌。
◎卷.23【过百牢关贻舟中者】于邺<br>　　蜀国少平地，方思京洛间。远为千里客，来度百牢关。<br>　　帆影清江水，铃声碧草山。不因名与利，尔我各应闲。
◎卷.24【客中览镜】于邺<br>　　何当开此镜，即见发如丝。白日急于水，少年能几时。<br>　　每逢芳草处，长返故园迟。所以多为客，蹉跎欲怨谁。
◎卷.25【长安逢隐者】于邺<br>　　征车千里至，碾遍六街尘。向此有营地，忽逢无事人。<br>　　昔时颜未改，浮世路多新。且脱衣沽酒，终南山欲春。
◎卷.26【与僧话旧】于邺<br>　　草堂前有山，一见一相宽。处世贵僧静，青松因岁寒。<br>　　他山逢旧侣，尽日话长安。所以闲行迹，千回绕药栏。
◎卷.27【赠王道士】于邺<br>　　日日市朝路，何时无苦辛。不随丹灶客，终作白头人。<br>　　浮世度千载，桃源方一春。归来华表上，应笑北邙尘。
◎卷.28【匣中琴】于邺<br>　　世人无正心，虫网匣中琴。何以经时废，非为娱耳音。<br>　　独令高韵在，谁感隙尘深。应是南风曲，声声不合今。
◎卷.29【友人亭松】于邺<br>　　俯仰不能去，如逢旧友同。曾因春雪散，见在华山中。<br>　　何处有明月，访君听远风。相将归未得，各占石岩东。
◎卷.30【过洛阳城】于邺<br>　　古来利与名，俱在洛阳城。九陌鼓初起，万车轮已行。<br>　　周秦时几变，伊洛水犹清。二月中桥路，鸟啼春草生。
◎卷.31【客中月（一作望月）】于邺<br>　　离家凡几宵，一望一寥寥。新魄又将满，故乡应渐遥。<br>　　独临彭蠡水，远忆洛阳桥。更有乘舟客，凄然亦驻桡。
◎卷.32【王将军宅夜听歌】于邺<br>　　朱槛满明月，美人歌落梅。忽惊尘起处，疑有凤飞来。<br>　　一曲听初彻，几年愁暂开。东南正云雨，不得见阳台。
◎卷.33【长信宫】于邺<br>　　莫问古宫名，古宫空有城。惟应东去水，不改旧时声。
◎卷.34【高楼】于邺<br>　　远天明月出，照此谁家楼。上有罗衣裳，凉风吹不休。<br>第七百二十六卷
◎卷.1【和三乡诗（会昌时有女子题诗三乡驿和者十人）】陆贞洞<br>　　惆怅残花怨暮春，孤鸾舞镜倍伤神。<br>　　清词好个干人事，疑是文姬第二身。
◎卷.2【和三乡诗】刘谷<br>　　兰蕙芬香见玉姿，路傍花笑景迟迟。<br>　　苎萝山下无穷意，并在三乡惜别时。
◎卷.3【和三乡诗】王祝<br>　　女几山前岚气低，佳人留恨此中题。<br>　　不知云雨归何处，空使王孙见即迷。
◎卷.4【和三乡诗】王涤<br>　　浣纱游女出关东，旧迹新词一梦中。<br>　　槐陌柳亭何限事，年年回首向春风。
◎卷.5【和三乡诗】韦冰<br>　　来时欢笑去时哀，家国迢迢向越台。<br>　　待写百年幽思尽，故宫流水莫相催。
◎卷.6【和三乡诗】李昌邺<br>　　红粉萧娘手自题，分明幽怨发云闺。<br>　　不应更学文君去，泣向残花归剡溪。
◎卷.7【和三乡诗】王硕<br>　　无姓无名越水滨，芳词空怨路傍人。<br>　　莫教才子偏惆怅，宋玉东家是旧邻。
◎卷.8【和三乡诗】李缟<br>　　会稽王谢两风流，王子沉沦谢女愁。<br>　　归思若随文字在，路傍空为感千秋。
◎卷.9【和三乡诗】张绮<br>　　洛川依旧好风光，莲帐无因见女郎。<br>　　云雨散来音信断，此生遗恨寄三乡。
◎卷.10【和三乡诗】高衢<br>　　南北千山与万山，轩车谁不思乡关。<br>　　独留芳翰悲前迹，陌上恐伤桃李颜。
◎卷.11【复睹三乡题处留赠】贾驰<br>　　壁古字未灭，声长响不绝。蕙质本如云，松心应耐雪。<br>　　耿耿离幽谷，悠悠望瓯越。杞妇哭夫时，城崩无此说。
◎卷.12【秋入关】贾驰<br>　　河上微风来，关头树初湿。今朝关城吏，又见孤客入。<br>　　上国谁与期，西来徒自急。
◎卷.13【咏手二首】赵光远<br>　　妆成皓腕洗凝脂，背接红巾掬水时。薄雾袖中拈玉斝，<br>　　斜阳屏上撚青丝。唤人急拍临前槛，摘杏高揎近曲池。<br>　　好是琵琶弦畔见，细圆无节玉参差。<br>　　撚玉搓琼软复圆，绿窗谁见上琴弦。慢笼彩笔闲书字，<br>　　斜指瑶阶笑打钱。炉面试香添麝炷，舌头轻点贴金钿。<br>　　象床珍簟宫棋处，拈定文楸占角边。
◎卷.14【题妓莱儿壁（一作题北里妓人壁）】赵光远<br>　　鱼钥兽环斜掩门，萋萋芳草忆王孙。醉凭青琐窥韩寿，<br>　　闲掷金梭恼谢鲲。不夜珠光连玉匣，辟寒钗影落瑶尊。<br>　　欲知肠断相思处，役尽江淹别后魂。
◎卷.15【题兴化高田院桥亭】郑良士<br>　　到此溪亭上，浮生始觉非。野僧还惜别，游客亦忘归。<br>　　月满千岩静，风清一磬微。何时脱尘役，杖履愿相依。
◎卷.16【游九鲤湖】郑良士<br>　　仄径倾崖不可通，湖岚林霭共溟蒙。九溪瀑影飞花外，<br>　　万树春声细雨中。覆石云闲丹灶冷，采芝人去洞门空。<br>　　我来不乞邯郸梦，取醉聊乘郑国风。
◎卷.17【寄富洋院禅者】郑良士<br>　　画破青山路一条，走鞭飞盖去何遥。碍天岩树春先冷，<br>　　锁院溪云昼不销。霅上茗芽因客煮，海南沈屑为斋烧。<br>　　谁能学得空门士，冷却心灰守寂寥。
◎卷.18【赠翁承赞漆林书堂诗】萧项<br>　　轺车故国世应稀，昔日书堂二纪归。手植松筠同茂盛，<br>　　身荣金紫倍光辉。入门邻里喧迎接，列坐儿童见等威。<br>　　却对芸窗勤苦处，举头全是锦为衣。<br>第七百二十七卷
◎卷.1【喜韩少府见访】胡令能<br>　　忽闻梅福来相访，笑著荷衣出草堂。<br>　　儿童不惯见车马，走入芦花深处藏。
◎卷.2【观郑州崔郎中诸妓绣样（一作咏绣障）】胡令能<br>　　日暮堂前花蕊娇，争拈小笔上床描。<br>　　绣成安向春园里，引得黄莺下柳条。
◎卷.3【小儿垂钓】胡令能<br>　　蓬头稚子学垂纶，侧坐莓苔草映身。<br>　　路人借问遥招手，怕得鱼惊不应人。
◎卷.4【王昭君】胡令能<br>　　胡风似剑锼人骨，汉月如钩钓胃肠。<br>　　魂梦不知身在路，夜来犹自到昭阳。
◎卷.5【望夫石】严郾<br>　　何代提戈去不还，独留形影白云间。肌肤销尽雪霜色，<br>　　罗绮点成苔藓斑。江燕不能传远信，野花空解妒愁颜。<br>　　近来岂少征人妇，笑采蘼芜上北山。
◎卷.6【赋百舌鸟】严郾<br>　　此禽轻巧少同伦，我听长疑舌满身。星未没河先报晓，<br>　　柳犹粘雪便迎春。频嫌海燕巢难定，却讶林莺语不真。<br>　　莫倚春风便多事，玉楼还有晏眠人。
◎卷.7【永州陪郑太守登舟夜宴，席上各赋诗】蒋肱<br>　　江头朱绂间青衿，岂是仙舟不可寻。谁敢强登徐稚榻，<br>　　自怜还学谢安吟。月凝兰棹轻风起，妓劝金罍尽醉斟。<br>　　剪尽蜡红人未觉，归时城郭晓烟深。
◎卷.8【寄远】张迥1<br>　　锦字凭谁达，闲庭草又枯。夜长灯影灭，天远雁声孤。<br>　　蝉鬓凋将尽，虬髯白也无。几回愁不语，因看朔方图。
◎卷.9【春草凝露】张友正<br>　　苍苍芳草色，含露对青春。已赖阳和长，仍惭润泽频。<br>　　日临残未滴，风度欲成津。蕙叶垂偏重，兰丛洗转新。<br>　　将行愁裛径，欲采畏濡身。独爱池塘畔，清华远袭人。
◎卷.10【锦带佩吴钩】张友正<br>　　带剑谁家子，春朝紫陌游。结边霞聚锦，悬处月随钩。<br>　　彩缕回文出，雄芒练影浮。叶依花里艳，霜向锷中秋。<br>　　的皪宜骢马，斓斒映绮裘。应须待报国，一刎月支头。
◎卷.11【山中卧病寄卢郎中】伍唐珪<br>　　十年耕钓水云间，住僻家贫少往还。一径绿苔凝晓露，<br>　　满头白发对青山。野僧采药来医病，樵客携觞为解颜。<br>　　空恋旧时恩奖地，无因匍匐出柴关。
◎卷.12【寒食日献郡守】伍唐珪<br>　　入门堪笑复堪怜，三径苔荒一钓船。<br>　　惭愧四邻教断火，不知厨里久无烟。
◎卷.13【上苏使君】伍唐珪<br>　　江西昔日推韩注，袁水今朝数赵祥。<br>　　纵使文翁能待客，终栽桃李不成行。
◎卷.14【赠妓人王福娘】孙棨<br>　　彩翠仙衣红玉肤，轻盈年在破瓜初。霞杯醉劝刘郎赌，<br>　　云髻慵邀阿母梳。不怕寒侵缘带宝，每忧风举倩持裾。<br>　　谩图西子晨妆样，西子元来未得如。
◎卷.15【题妓王福娘墙（后二首一作题北里妓人壁）】孙棨<br>　　移壁回窗费几朝，指镮偷解博红椒。<br>　　无端斗草输邻女，更被拈将玉步摇。<br>　　寒绣衣裳饷阿娇，新团香兽不禁烧。<br>　　东邻起样裙腰阔，剩蹙黄金线几条。<br>　　试共卿卿语笑初，画堂连遣侍儿呼。<br>　　寒肌不耐金如意，白獭为膏郎有无。
◎卷.16【戏李文远】孙棨<br>　　引君来访洞中仙，新月如眉拂户前。<br>　　领取嫦娥攀取桂，便从陵谷一时迁。
◎卷.17【题刘泰娘舍】孙棨<br>　　寻常凡木最轻樗，今日寻樗桂不如。<br>　　汉高新破咸阳后，英俊奔波遂吃虚。
◎卷.18【戏张道人不饮酒】颜荛<br>　　言自云山访我来，每闻奇秘觉叨陪。<br>　　吾师不饮人间酒，应待流霞即举杯。
◎卷.19【句】颜荛<br>　　爽籁尽成鸣凤曲，游人多是弄珠仙。（见《方舆胜览》）
◎卷.20【秋醉歌】张为<br>　　金风飒已起，还是招渔翁。携酒天姥岑，自弹峄阳桐。<br>　　脱却登山履，赤脚翘青筇。泉声扫残暑，猿臂攀长松。<br>　　翠微泛樽绿，苔藓分烟红。造化处术内，相对数壶空。<br>　　醉眠岭上草，不觉夜露浓。一梦到天晓，始觉一醉中。<br>　　皎然梦中路，直到瀛洲东。初平把我臂，相与骑白龙。<br>　　三留对上帝，玉楼十二重。上帝赐我酒，送我敲金钟。<br>　　宝阁香敛苒，琪树寒玲珑。动叶如笙篁，音律相怡融。<br>　　珍重此一醉，百骸出天地。长如此梦魂，永谢名与利。
◎卷.21【谢别毛仙翁】张为<br>　　羸形感神药，削骨生丰肌。兰炷飘灵烟，妖怪立诛夷。<br>　　重睹日月光，何报父母慈。黄河浊衮衮，别泪流澌澌。<br>　　黄河清有时，别泪无收期。
◎卷.22【渔阳将军】张为<br>　　霜髭拥颔对穷秋，著白貂裘独上楼。<br>　　向北望星提剑立，一生长为国家忧。
◎卷.23【句】张为<br>　　到处即闭户，逢君方展眉。（《纪事》云为此句最有诗称）
◎卷.24【岑公岩】马冉<br>　　南溪有仙涧，咫尺非人间。泠泠松风下，日暮空苍山。
◎卷.25【诸暨五泄山】周镛<br>　　路入苍烟九过溪，九穿岩曲到招提。天分五溜寒倾北，<br>　　地秀诸峰翠插西。凿径破崖来木杪，驾泉鸣竹落榱题。<br>　　当年老默无消息，犹有词堂一杖藜。
◎卷.26【赠罗隐】刘赞<br>　　人皆言子屈，独我谓君非。明主既难谒，青山何不归。<br>　　年虚侵雪鬓，尘枉污麻衣。自古逃名者，至今名岂微。
◎卷.27【句】刘赞<br>　　絮花飞起雪漫漫，长得宫娥带笑看。（《柳枝词》，<br>　　见《吟窗杂录》）
◎卷.28【洛阳道】任翻<br>　　憧憧洛阳道，尘下生春草。行者岂无家，无人在家老。<br>　　鸡鸣前结束，争去恐不早。百年路傍尽，白日车中晓。<br>　　求富江海狭，取贵山岳小。二端立在途，奔走无由了。
◎卷.29【春晴】任翻<br>　　楚国多春雨，柴门喜晚晴。幽人临水坐，好鸟隔花鸣。<br>　　野色临空阔，江流接海平。门前到溪路，今夜月分明。
◎卷.30【秋晚郊居】任翻<br>　　远声霜后树，秋色水边村。野径无来客，寒风自动门。<br>　　海山藏日影，江月落潮痕。惆怅高飞晚，年年别故园。
◎卷.31【秋晚途次】任翻<br>　　秋色满行路，此时心不闲。孤贫游上国，少壮有衰颜。<br>　　众鸟已归树，旅人犹过山。萧条远林外，风急水潺潺。
◎卷.32【葛仙井】任翻<br>　　古井碧沈沈，分明见百寻。味甘传邑内，脉冷应山心。<br>　　圆入月轮净，直涵峰影深。自从仙去后，汲引到如今。
◎卷.33【桐柏观】任翻<br>　　飘飘云外者，暂宿聚仙堂。半夜人无语，中宵月送凉。<br>　　鹤归高树静，萤过小池光。不得多时住，门开是事忙。
◎卷.34【冬暮野寺】任翻<br>　　江东寒近腊，野寺水天昏。无酒可销夜，随僧早闭门。<br>　　照墙灯影短，著瓦雪声繁。飘泊仍千里，清吟欲断魂。
◎卷.35【赠济禅师】任翻<br>　　碧峰秋寺内，禅客已无情。半顶发根白，一生心地清。<br>　　竹房侵月静，石径到门平。山下尘嚣路，终年誓不行。
◎卷.36【经堕泪碑】任翻<br>　　羊公传化地，千古事空存。碑已无文字，人犹敬子孙。<br>　　岘山长闭恨，汉水自流恩。数处烟岚色，分明是泪痕。
◎卷.37【长安冬夜书事】任翻<br>　　忧来长不寐，往事重思量。清渭几年客，故衣今夜霜。<br>　　春风谁识面，水国但牵肠。十二门车马，昏明各自忙。
◎卷.38【越江渔父】任翻<br>　　借问钓鱼者，持竿多少年。眼明汀岛畔，头白子孙前。<br>　　棹入花时浪，灯留雨夜船。越江深见底，谁识此心坚。
◎卷.39【哭友人】任翻<br>　　逢著南州史，江边哭问君。送终时有雪，归葬处无云。<br>　　官库惟留剑，邻僧共结坟。儿孙未成立，谁与集遗文。
◎卷.40【送李衡】任翻<br>　　羁栖亲故少，远别惜清才。天畔出相送，路长知未回。<br>　　欲销今日恨，强把异乡杯。君去南堂后，应无客到来。
◎卷.41【宫怨】任翻<br>　　泪干红落脸，心尽白垂头。自此方知怨，从来岂信愁。
◎卷.42【惜花】任翻<br>　　无语与花别，细看枝上红。明年又相见，还恐是愁中。
◎卷.43【宿巾子山禅寺】任翻<br>　　绝顶新秋生夜凉，鹤翻松露滴衣裳。<br>　　前峰月映半江水，僧在翠微开竹房。
◎卷.44【再游巾子山寺】任翻<br>　　灵江江上帻峰寺，三十年来两度登。<br>　　野鹤尚巢松树遍，竹房不见旧时僧。
◎卷.45【三游巾子山寺感述】任翻<br>　　清秋绝顶竹房开，松鹤何年去不回。<br>　　惟有前峰明月在，夜深犹过半江来。
◎卷.46【画山水图答大愚】荆浩<br>　　恣意纵横扫，峰峦次第成。笔尖寒树瘦，墨淡野云轻。<br>　　岩石喷泉窄，山根到水平。禅房时一展，兼称苦空情。
◎卷.47【宿顾城二首（顾城在范县东）】张直<br>　　绿草展青裀，樾影连春树。茅屋八九家，农器六七具。<br>　　主人有好怀，搴衣留我住。春酒新泼醅，香美连糟滤。<br>　　一醉卧花阴，明朝送君去。<br>　　醉卧夜将半，土底闻鸡啼。惊骇问主人，为我剖荒迷。<br>　　武汤东伐韦，固君含悲凄。神夺悔悟魄，幻化为石鸡。<br>　　形骸仅盈寸，咿喔若啁蜺。吾村耕耘叟，多获于锄犁。
◎卷.48【题桃源僧】陈光<br>　　桃源有僧舍，跬步异人天。花乱似无主，鹤鸣疑有仙。<br>　　轩廊明野色，松桧湿春烟。定拟辞尘境，依师过晚年。<br>第七百二十八卷
◎卷.1【吟叙】周昙<br>　　历代兴亡亿万心，圣人观古贵知今。<br>　　古今成败无多事，月殿花台幸一吟。
◎卷.2【闲吟】周昙<br>　　考摭妍媸用破心，剪裁千古献当今。<br>　　闲吟不是闲吟事，事有闲思闲要吟。
◎卷.3【唐虞门·唐尧】周昙<br>　　祅氛不起瑞烟轻，端拱垂衣日月明。<br>　　传事四方无外役，茅茨深处土阶平。
◎卷.4【唐虞门·虞舜】周昙<br>　　进善惩奸立帝功，功成揖让益温恭。<br>　　满朝卿士多元凯，为黜兜苗与四凶。
◎卷.5【唐虞门·舜妃】周昙<br>　　苍梧一望隔重云，帝子悲寻不记春。<br>　　何事泪痕偏在竹，贞姿应念节高人。
◎卷.6【唐虞门·再吟】周昙<br>　　潇湘何代泣幽魂，骨化重泉志尚存。<br>　　若道地中休下泪，不应新竹有啼痕。
◎卷.7【三代门·夏禹】周昙<br>　　尧违天孽赖询谟，顿免洪波浸碧虚。<br>　　海内生灵微伯禹，尽应随浪化为鱼。
◎卷.8【三代门·再吟】周昙<br>　　万古龙门一旦开，无成甘死作黄能。<br>　　司空定有匡尧术，九载之前何处来。
◎卷.9【三代门·太康】周昙<br>　　师保何人为琢磨，安知父祖苦辛多。<br>　　酒酣禽色方为乐，讵肯闲听五子歌。
◎卷.10【三代门·后稷】周昙<br>　　人惟邦本本由农，旷古谁高后稷功。<br>　　百谷且繁三曜在，牲牢郊祀信无穷。
◎卷.11【三代门·文王】周昙<br>　　昭然明德报天休，礿祭惟馨胜杀牛。<br>　　二老五侯何所诈，不归商受尽归周。
◎卷.12【三代门·武王】周昙<br>　　文王寝膳武王随，内竖言安色始怡。<br>　　七载岂堪囚羑里，一夫为报亦何疑。
◎卷.13【三代门·太公】周昙<br>　　昌猎关西纣猎东，纣怜崇虎弃非熊。<br>　　危邦自谓多麟凤，肯把王纲取钓翁。
◎卷.14【三代门·再吟】周昙<br>　　东邻不事事西邻，御物卑和物自亲。<br>　　天下言知天下者，兆人无主属贤人。
◎卷.15【三代门·又吟】周昙<br>　　千妖万态逞妍姿，破国亡家更是谁。<br>　　匡政必能除苟媚，去邪当断勿狐疑。
◎卷.16【三代门·子牙妻】周昙<br>　　陵柏无心竹变秋，不能同戚拟同休。<br>　　岁寒焉在空垂涕，覆水如何欲再收。
◎卷.17【三代门·周公】周昙<br>　　文武传芳百代基，几多贤哲守成规。<br>　　仍闻吐握延儒素，犹恐民疵未尽知。
◎卷.18【三代门·夷齐】周昙<br>　　让国由衷义亦乖，不知天命匹夫才。<br>　　将除暴虐诚能阻，何异崎岖助纣来。
◎卷.19【三代门·管蔡】周昙<br>　　伊商胡越尚同图，管蔡如何有异谟。<br>　　不念祖宗危社稷，强于仁圣遣行诛。
◎卷.20【三代门·成王】周昙<br>　　成王有过伯禽笞，圣惠能新日自奇。<br>　　王道既成何所感，越裳呈瑞凤来仪。
◎卷.21【三代门·幽王】周昙<br>　　狼烟篝火为边尘，烽候那宜悦妇人。<br>　　厚德未闻闻厚色，不亡家国幸亡身。
◎卷.22【三代门·平王】周昙<br>　　犬戎西集杀幽王，邦土何由不便亡。<br>　　宜臼东来年更远，川流难绝信源长。
◎卷.23【春秋战国门·祭足】周昙<br>　　吴鲁燕韩岂别宗，曾无外御但相攻。<br>　　当时周郑谁为相，交质将何服远戎。
◎卷.24【春秋战国门·再吟】周昙<br>　　周室衰微不共匡，干戈终日互争强。<br>　　诸侯若解尊天子，列国何因次第亡。
◎卷.25【春秋战国门·隐公】周昙<br>　　今古难堤是小人，苟希荣宠任相亲。<br>　　陈谋不信怀忧惧，反间须防却害身。
◎卷.26【春秋战国门·庄公】周昙<br>　　齐甲强临力有馀，鲁庄为战念区区。<br>　　鱼丽三鼓微曹刿，肉食安能暇远谟。
◎卷.27【春秋战国门·哀公】周昙<br>　　贤为邻用国忧危，庙算无非委艳奇。<br>　　两叶翠娥春乍展，一毛须去不难吹。
◎卷.28【春秋战国门·再吟】周昙<br>　　好龙天为降真龙，及见真龙瘁厥躬。<br>　　接下不勤徒好士，叶公何异鲁哀公。
◎卷.29【春秋战国门·平公】周昙<br>　　鸿鹄轻腾万里高，何殊朝野得贤豪。<br>　　能知翼戴穹苍力，不是蒙茸腹背毛。
◎卷.30【春秋战国门·文公】周昙<br>　　灭虢吞虞未息兵，柔秦败楚霸威成。<br>　　文公徒欲三强服，分晋元来是六卿。
◎卷.31【春秋战国门·景公】周昙<br>　　觉病当宜早问师，病深难疗恨难追。<br>　　晋侯徒有秦医缓，疾在膏肓救已迟。
◎卷.32【春秋战国门·卫灵公】周昙<br>　　子鱼无隐欲源清，死不忘忠感卫灵。<br>　　伯玉既亲知德润，残桃休吃悟兰馨。
◎卷.33【春秋战国门·陈灵公】周昙<br>　　谁与陈君嫁祸来，孔宁行父夏姬媒。<br>　　灵公徒认徵舒面，至死何曾识祸胎。
◎卷.34【春秋战国门·陈蔡君】周昙<br>　　楚聘宣尼欲道光，是时陈蔡畏邻强。<br>　　庸谋但解遮贤路，不解迎贤谋自昌。
◎卷.35【春秋战国门·楚惠王】周昙<br>　　芹中遇蛭强为吞，不欲缘微有害人。<br>　　何事免成心腹疾，皇天惟德是相亲。
◎卷.36【春秋战国门·楚怀王】周昙<br>　　不听陈轸信张仪，六里商於果见欺。<br>　　既舍黔中西换得，又令生去益堪悲。
◎卷.37【春秋战国门·再吟】周昙<br>　　不得商於又失齐，楚怀方寸一何迷。<br>　　明知秦是虎狼国，更忍车轮独向西。
◎卷.38【春秋战国门·韩惠王】周昙<br>　　韩惠开渠止暴秦，营田万顷饱秦人。<br>　　何殊般肉供羸兽，兽壮安知不害身。
◎卷.39【春秋战国门·顷襄王】周昙<br>　　秦陷荆王死不还，只缘偏听子兰言。<br>　　顷襄还信子兰语，忍使江鱼葬屈原。
◎卷.40【春秋战国门·武公】周昙<br>　　猛兽来兵只为文，岂宜凉德拟图尊。<br>　　君看豹彩蒙麋质，人取无难必不存。
◎卷.41【春秋战国门·华元】周昙<br>　　未知军法忌偏颇，徒解于思腹漫皤。<br>　　昔日羊斟曾不预，今朝为政事如何。
◎卷.42【春秋战国门·臧孙】周昙<br>　　诸孟憎吾似犬狞，贤臧哭孟倍伤情。<br>　　季孙爱我如甘疾，疾足亡身药故宁。
◎卷.43【春秋战国门·公叔】周昙<br>　　吴起南奔魏国荒，必听公叔失贤良。<br>　　无谋纵欲离安邑，可免河沟徙大梁。
◎卷.44【春秋战国门·庄辛】周昙<br>　　庄辛正谏谓妖词，兵及鄢陵始悔思。<br>　　见兔必能知顾犬，亡羊补栈未为迟。
◎卷.45【春秋战国门·孙膑】周昙<br>　　曾嫌胜己害贤人，钻火明知速自焚。<br>　　断足尔能行不足，逢君谁肯不酬君。
◎卷.46【春秋战国门·灵辄】周昙<br>　　失水枯鳞得再生，翳桑无地谢深情。<br>　　朱轮未染酬恩血，公子何由见赤诚。
◎卷.47【春秋战国门·郭开】周昙<br>　　秦袭邯郸岁月深，何人沾赠郭开金。<br>　　廉颇还国李牧在，安得赵王为尔擒。
◎卷.48【春秋战国门·乐羊】周昙<br>　　杯羹忍啜得非忠，巧佞胡为惑主聪。<br>　　盈箧谤书能寝默，中山不是乐羊功。
◎卷.49【春秋战国门·虞卿】周昙<br>　　割地求和国必危，安知坚守绝来思。<br>　　年年来伐年年割，割尽邯郸何所之。
◎卷.50【春秋战国门·豫让】周昙<br>　　门客家臣义莫俦，漆身吞炭不能休。<br>　　中行智伯思何异，国士终期国士酬。
◎卷.51【春秋战国门·毛遂】周昙<br>　　不识囊中颖脱锥，功成方信有英奇。<br>　　平原门下三千客，得力何曾是素知。
◎卷.52【春秋战国门·再吟】周昙<br>　　定获英奇不在多，然须设网遍山河。<br>　　禽虽一目罗中得，岂可空张一目罗。
◎卷.53【春秋战国门·田文】周昙<br>　　下客常才不足珍，谁为狗盗脱强秦。<br>　　秦关若待鸡鸣出，笑杀临淄土偶人。
◎卷.54【春秋战国门·再吟】周昙<br>　　门下三千各自矜，频弹剑客独无能。<br>　　田文不厌无能客，三窟全身果有凭。
◎卷.55【春秋战国门·冯讙】周昙<br>　　兔窟穿成主再兴，辈流狐伏敢骄矜。<br>　　冯讙不是无能者，要试君心欲展能。
◎卷.56【春秋战国门·章子】周昙<br>　　在家能子必能臣，齐将功成以孝闻。<br>　　改葬义无欺死父，临戎安肯背生君。
◎卷.57【春秋战国门·卞和】周昙<br>　　磷磷谁为惑温温，至宝凡姿甚易分。<br>　　自是时人多贵耳，目无明鉴使俱焚。
◎卷.58【春秋战国门·季札】周昙<br>　　吹毛霜刃过千金，生许徐君死挂林。<br>　　宝剑徒称无价宝，行心更贵不欺心。
◎卷.59【春秋战国门·孙武】周昙<br>　　理国无难似理兵，兵家法令贵遵行。<br>　　行刑不避君王宠，一笑随刀八阵成。
◎卷.60【春秋战国门·夫差】周昙<br>　　信听谗言疾不除，忠臣须杀竟何如。<br>　　会稽既雪夫差死，泉下胡颜见子胥。
◎卷.61【春秋战国门·少孺】周昙<br>　　宝贵亲仁与善邻，邻兵何要互相臻。<br>　　螳螂定是遭黄雀，黄雀须防挟弹人。
◎卷.62【春秋战国门·苏厉】周昙<br>　　百步穿杨箭不移，养由堪教听弘规。<br>　　身隆业著未知退，勿遣功名一旦隳。
◎卷.63【春秋战国门·鬻拳】周昙<br>　　鬻拳强谏惧威刑，退省怀惭不顾生。<br>　　双刖忍行留痛恨，惟君适足见忠诚。
◎卷.64【春秋战国门·荆轲】周昙<br>　　反刃相酬是匹夫，安知突骑驾群胡。<br>　　有心为报怀权略，可在於期与地图。
◎卷.65【春秋战国门·再吟】周昙<br>　　几尺如霜利不群，恩仇未报反亡身。<br>　　诚哉利器全由用，可惜吹毛不得人。
◎卷.66【春秋战国门·陈轸】周昙<br>　　丹青徒有逞喧哗，有足由来不是蛇。<br>　　杀将破军为柱国，君今官极更何加。
◎卷.67【春秋战国门·田饶】周昙<br>　　厨抛败肉士怀饥，仓烂馀粮客未炊。<br>　　临难欲行求死士，将何恩信致扶危。
◎卷.68【春秋战国门·鲍叔】周昙<br>　　忠臣祝寿吐嘉词，鲍叔临轩酒一卮。<br>　　安不忘危臣所愿，愿思危困必无危。
◎卷.69【春秋战国门·晏婴】周昙<br>　　正人徒以刃相危，贪利忘忠死不为。<br>　　麋鹿命悬当有处，驱车何必用奔驰。
◎卷.70【春秋战国门·再吟】周昙<br>　　下泽逢蛇盖是常，还如山上见豺狼。<br>　　国中有怪非蛇兽，不用贤能是不祥。
◎卷.71【春秋战国门·又吟】周昙<br>　　马毙厩人欲就刑，百年临尽一言生。<br>　　赖逢贤相能匡救，仍免吾君播恶声。
◎卷.72【春秋战国门·叔向】周昙<br>　　重禄存家不敢言，小臣忧祸亦如然。<br>　　明开谏诤能无罪，只此宜为理国先。
◎卷.73【春秋战国门·师旷】周昙<br>　　老能劝学照馀生，似夜随灯到处明。<br>　　往行前言如不见，暗中无烛若为行。
◎卷.74【春秋战国门·智伯】周昙<br>　　三国连兵敌就擒，晋阳城下碧波深。<br>　　风涛撼处看沈赵，舟楫不从翻自沈。
◎卷.75【春秋战国门·再吟】周昙<br>　　攻城来下惜先分，一旦家邦属四邻。<br>　　徒逞威强称智伯，不知权变是愚人。
◎卷.76【春秋战国门·襄子】周昙<br>　　君子常闻不迫危，城崩何用急重围。<br>　　叛亡能退修文德，果见中牟以义归。
◎卷.77【春秋战国门·杨回】周昙<br>　　三逐乡闾五去君，莫知何地可容身。<br>　　杨回不是逢英鉴，白首无成一旅人。
◎卷.78【春秋战国门·颜回】周昙<br>　　陋巷箪瓢困有年，是时端木饫腥膻。<br>　　宣尼行教何形迹，不肯分甘救子渊。
◎卷.79【春秋战国门·子贡】周昙<br>　　救鲁亡吴事可伤，谁令利口说田常。<br>　　吴亡必定由端木，鲁亦宜其运不长。
◎卷.80【春秋战国门·再吟】周昙<br>　　一言能使定安危，安己危人是所宜。<br>　　仁义不思垂教化，背恩亡德岂儒为。
◎卷.81【春秋战国门·郑相】周昙<br>　　郑相清贤慎有馀，好鱼鱼至竟何如。<br>　　退鱼留得终身禄，禄在何忧不得鱼。
◎卷.82【春秋战国门·子产】周昙<br>　　为政何门是化源，宽仁高下保安全。<br>　　如嫌水德人多狎，拯溺宜将猛济宽。
◎卷.83【春秋战国门·管仲】周昙<br>　　美酒浓馨客要沽，门深谁敢强提壶。<br>　　苟非贤主询贤士，肯信沽人畏子獹。
◎卷.84【春秋战国门·再吟】周昙<br>　　社鼠穿墙巧庇身，何由攻灌若为熏。<br>　　能知窟穴依形势，不听谗邪是圣君。
◎卷.85【春秋战国门·范蠡】周昙<br>　　西子能令转嫁吴，会稽知尔啄姑苏。<br>　　迹高尘外功成处，一叶翩翩在五湖。
◎卷.86【春秋战国门·屈原】周昙<br>　　满朝皆醉不容醒，众浊如何拟独清。<br>　　江上流人真浪死，谁知浸润误深诚。
◎卷.87【春秋战国门·黄歇】周昙<br>　　春申随质若王图，为主轻生大丈夫。<br>　　女子异心安足听，功成何更用阴谟。
◎卷.88【春秋战国门·王后】周昙<br>　　连环要解解非难，忽碎瑶阶一旦间。<br>　　两国相持兵不解，会应俱碎似连环。
◎卷.89【春秋战国门·樊姬】周昙<br>　　侧影频移未退朝，喜逢贤相日从高。<br>　　当时不有樊姬问，令尹何由进叔敖。
◎卷.90【春秋战国门·齐桓公】周昙<br>　　三往何劳万乘君，五来方见一微臣。<br>　　微臣傲爵能轻主，霸主如何敢傲人。
◎卷.91【春秋战国门·中山君】周昙<br>　　敌临烹子一何庸，激怒来军速自攻。<br>　　结怨岂思围不解，愚谋多以杀为雄。
◎卷.92【春秋战国门·赵简子】周昙<br>　　简子雄心蓄霸机，贤愚聊欲试诸儿。<br>　　假言藏宝非真宝，不是生知焉得知。
◎卷.93【春秋战国门·再吟】周昙<br>　　谔谔能昌唯唯亡，亦由匡正得贤良。<br>　　一从忠谠无周舍，吾过何人为短长。
◎卷.94【春秋战国门·赵宣子】周昙<br>　　门人曾不有提弥，连嗾呀呀孰敢支。<br>　　临难若教无苟免，乱朝争那以獒为。
◎卷.95【春秋战国门·韩昭侯】周昙<br>　　去年秦伐我宜阳，今岁天灾旱且荒。<br>　　对此不思人力困，楼门何可更高张。
◎卷.96【春秋战国门·魏文侯】周昙<br>　　冒雨如何固出畋，虑乖群约失乾乾。<br>　　文侯不是贪禽者，示信将为教化先。
◎卷.97【春秋战国门·郤成子】周昙<br>　　陈乐无欢璧在隅，宰臣怀智有微谟。<br>　　苟非成子当明哲，谁是仁人可托孤。
◎卷.98【春秋战国门·秦武阳】周昙<br>　　丱岁徒闻有壮名，及令为副误荆卿。<br>　　是时环柱能相副，谁谓燕囚事不成。
◎卷.99【春秋战国门·田子方】周昙<br>　　太子无嫌礼乐亏，愿听贫富与安危。<br>　　贱贫骄物贫终在，富贵骄人贵必隳。
◎卷.100【春秋战国门·淳于髡】周昙<br>　　穰穰何祷手何赍，一呷村浆与只鸡。<br>　　以少求多诚可笑，还如轻币欲全齐。
◎卷.101【春秋战国门·再吟】周昙<br>　　戏问将何对所耽，滑稽无骨是常谭。<br>　　昔时王者皆通四，近见君王只好三。
◎卷.102【春秋战国门·再吟】周昙<br>　　曲突徙薪不谓贤，焦头烂额飨盘筵。<br>　　时人多是轻先见，不独田家国亦然。
◎卷.103【春秋战国门·田子奇】周昙<br>　　少年为吏虑非循，一骑奔追委使臣。<br>　　使者不追何所对，车中缘见白头人。
◎卷.104【春秋战国门·百里奚】周昙<br>　　船骥由来是股肱，在虞虞灭在秦兴。<br>　　裁量何异刀将尺，只系用之能不能。
◎卷.105【春秋战国门·孙叔敖】周昙<br>　　童稚逢蛇叹不祥，虑悲来者为埋藏。<br>　　是知阳报由阴施，天爵昭然契日彰。
◎卷.106【春秋战国门·鲁仲连】周昙<br>　　昔迸烧牛发战机，夜奔惊火走燕师。<br>　　今来跃马怀骄惰，十万如无一撮时。
◎卷.107【春秋战国门·宋子罕】周昙<br>　　子怜温润欲归仁，吾贵坚廉是宝身。<br>　　自有不贪身内宝，玉人徒献外来珍。
◎卷.108【春秋战国门·宫之奇】周昙<br>　　虞虢相依自保安，谋臣吞度不为难。<br>　　贪怜璧马迷香饵，肯信之奇谕齿寒。
◎卷.109【春秋战国门·王孙满】周昙<br>　　九牧金熔物像成，辞昏去乱祚休明。<br>　　兴亡在德不在鼎，楚子何劳问重轻。
◎卷.110【春秋战国门·颜叔子】周昙<br>　　夜雨邻娃告屋倾，一宵从寄念悲惊。<br>　　诚知独处从烧烛，君子行心要自明。
◎卷.111【春秋战国门·张孟谭】周昙<br>　　强兵四合国将危，赖有谋臣为发挥。<br>　　城内蒿铜诚自有，无谋谁解见玄机。
◎卷.112【春秋战国门·公子无忌】周昙<br>　　按剑临笼震咄呼，鹞甘枭戮伏鸠辜。<br>　　能怜钝拙诛豪俊，悯弱摧强真丈夫。
◎卷.113【春秋战国门·再吟】周昙<br>　　赵解重围魏再昌，信陵贤德日馨芳。<br>　　昏蒙愚主听谗说，公子云亡国亦亡。
◎卷.114【春秋战国门·侯嬴朱亥】周昙<br>　　屠肆监门一贱微，信陵交结国人非。<br>　　当时不是二君计，匹马那能解赵围。
◎卷.115【春秋战国门·再吟】周昙<br>　　走敌存亡义有馀，全由雄勇与英谟。<br>　　但如公子能交结，朱亥侯嬴何代无。<br>第七百二十九卷
◎卷.1【秦门·胡亥】周昙<br>　　鹿马何难辨是非，宁劳卜筮问安危。<br>　　权臣为乱多如此，亡国时君不自知。
◎卷.2【秦门·再吟】周昙<br>　　盗贼纵横主恶闻，遂为流矢犯君轩。<br>　　怪言何不早言者，若使早言还不存。
◎卷.3【秦门·赵高】周昙<br>　　赵高胡亥速天诛，率土兴兵怨毒痡。<br>　　丰沛见机群小吏，功成儿戏亦何殊。
◎卷.4【秦门·陈涉】周昙<br>　　秦法烦苛霸业隳，一夫攘臂万夫随。<br>　　王侯无种英雄志，燕雀喧喧安得知。
◎卷.5【秦门·项籍】周昙<br>　　九垓垂定弃谋臣，一阵无功便杀身。<br>　　壮士诚知轻性命，不思辜负八千人。
◎卷.6【秦门·范增】周昙<br>　　智士宁为暗主谟，范公曾不读兵书。<br>　　平生心力为谁尽，一事无成空背疽。
◎卷.7【前汉门·高祖】周昙<br>　　爱子从烹报主时，安知强啜不含悲。<br>　　太公悬命临刀几，忍取杯羹欲为谁。
◎卷.8【前汉门·再吟】周昙<br>　　北伐匈奴事可悲，当时将相是其谁。<br>　　君臣束手平城里，三十万兵能忍饥。
◎卷.9【前汉门·周苛纪信】周昙<br>　　为主坚能不顾身，赴汤蹈火见忠臣。<br>　　后来邦国论心义，谁是君王出热人。
◎卷.10【前汉门·酂侯】周昙<br>　　共怪酂侯第一功，咸称得地合先封。<br>　　韩生不是萧君荐，猎犬何人为指踪。
◎卷.11【前汉门·曲逆侯】周昙<br>　　社肉分平未足奇，须观大用展无私。<br>　　一朝如得宰天下，必使还如宰社时。
◎卷.12【前汉门·薛公】周昙<br>　　黥布称兵孰敢当，薛公三计为斟量。<br>　　上中良策知非用，南取长沙是死乡。
◎卷.13【前汉门·条侯】周昙<br>　　上将风戈赏罚明，矛鋋严闭亚夫营。<br>　　人君却禀将军令，按辔垂鞭为缓行。
◎卷.14【前汉门·平津侯】周昙<br>　　儒素逢时得自媒，忽从徒步列公台。<br>　　北辰如不延吾辈，东阁何由逐汝开。
◎卷.15【前汉门·博陆侯】周昙<br>　　栋梁徒自保坚贞，毁穴难防雀鼠争。<br>　　不是主人知诈伪，如何柱石免欹倾。
◎卷.16【前汉门·夏贺良】周昙<br>　　汉代中微亦再昌，忠臣忧国冀修禳。<br>　　赤精符谶诚非妄，枉杀无辜夏贺良。
◎卷.17【前汉门·王莽】周昙<br>　　权归诸吕牝鸡鸣，殷鉴昭然讵可轻。<br>　　新室不因崇外戚，水中安敢寄生营。
◎卷.18【前汉门·再吟】周昙<br>　　重赋严刑作祸胎，岂知由此乱离媒。<br>　　家传揖让亦难济，况是身从倾篡来。
◎卷.19【前汉门·又吟】周昙<br>　　铜马朱眉满四方，总缘居摄乱天常。<br>　　因君多少布衣士，不是公卿即帝王。
◎卷.20【前汉门·毛延寿】周昙<br>　　不拔金钗赂汉臣，徒嗟玉艳委胡尘。<br>　　能知货贿移妍丑，岂独丹青画美人。
◎卷.21【前汉门·刘圣公】周昙<br>　　不纳良谋刘縯言，胡为衔璧向崇宣。<br>　　伤哉乱帝途穷处，何必当时谮福先。
◎卷.22【前汉门·樊崇徐宣】周昙<br>　　庸中佼佼铁铮铮，百万长驱入帝京。<br>　　首事纵隳三善在，归仁何虑不全生。
◎卷.23【前汉门·僭号公孙述】周昙<br>　　剑蜀金汤孰敢争，子阳才业匪雄英。<br>　　方知在德不在险，危栈何曾阻汉兵。
◎卷.24【后汉门·光武】周昙<br>　　成败非儒孰可量，儒生何指指萧王。<br>　　萧王得众能宽裕，吴汉归来帝业昌。
◎卷.25【后汉门·明帝】周昙<br>　　朝臣咸佞孰知非，张佚公忠语独奇。<br>　　博士一言除太傅，谥为明帝信其宜。
◎卷.26【后汉门·桓帝】周昙<br>　　能嫌跋扈斩梁王，宁便荣枯信段张。<br>　　襄楷忠言谁佞惑，忍教奸祸起萧墙。
◎卷.27【后汉门·灵帝】周昙<br>　　榜悬金价鬻官荣，千万为公五百卿。<br>　　公瑾孔明穷退者，安知高卧遇雄英。
◎卷.28【后汉门·废帝】周昙<br>　　乱兵如猬走王师，社稷颠危孰为持。<br>　　夜逐萤光寻道路，汉家天子步归时。
◎卷.29【后汉门·献帝】周昙<br>　　只为曹侯数贵人，普天黔首尽黄巾。<br>　　汉灵早听侍中谏，安得献生称不辰。
◎卷.30【后汉门·再吟】周昙<br>　　咸怨刑科有党偏，耕夫无不事戎旃。<br>　　是时老幼饥号处，一斛黄禾五百千。
◎卷.31【后汉门·子密】周昙<br>　　子密封侯岂所宜，能高德义必无为。<br>　　当时若缚还彭氏，率土何忧不自归。
◎卷.32【后汉门·羊续】周昙<br>　　鱼悬洁白振清风，禄散亲宾岁自穷。<br>　　单席寒厅惭使者，葛衣何以至三公。
◎卷.33【后汉门·杨震】周昙<br>　　为国推贤匪惠私，十金为报遽相危。<br>　　无言暗室何人见，咫尺斯须已四知。
◎卷.34【后汉门·赵孝】周昙<br>　　绿林清旦正朝饥，岂计行人瘦与肥。<br>　　为感在原哀叫切，鶺鴒休报听双飞。
◎卷.35【后汉门·马后】周昙<br>　　粗衣闲寂阅群书，荐达嫔妃广帝居。<br>　　再实伤根嫌贵宠，惠慈劳悴育皇储。
◎卷.36【后汉门·魏博妻】周昙<br>　　萝挂青松是所依，松凋萝更改何枝。<br>　　操刀必割腕可断，磐石徒坚心不移。
◎卷.37【后汉门·曹娥】周昙<br>　　心摧目断哭江濆，窥浪无踪日又昏。<br>　　不入重泉寻水底，此生安得见沈魂。
◎卷.38【后汉门·周都妻】周昙<br>　　绿水双鸳一已沈，皇天更欲配何禽。<br>　　不将血涕随霜刃，谁见朱殷未死心。
◎卷.39【后汉门·鲍宣妻】周昙<br>　　君恶奢华意不欢，一言从俭亦何难。<br>　　但能和乐同琴瑟，未必恩情在绮纨。
◎卷.40【后汉门·吕母】周昙<br>　　狱无良吏雪无由，处处戈鋋自执仇。<br>　　吕母衔冤穷老妇，亦能为帅复私雠。
◎卷.41【三国门·蜀先主】周昙<br>　　豫州军败信途穷，徐庶推能荐卧龙。<br>　　不是卑词三访谒，谁令玄德主巴邛。
◎卷.42【三国门·再吟】周昙<br>　　一家区宇忽三分，龌龊车书曷足论。<br>　　定有伊姜为佐辅，忍教鸿雁各乾坤。
◎卷.43【三国门·后主】周昙<br>　　万峰如剑载前来，危阁横空信险哉。<br>　　对此玄休长叹息，方知刘禅是庸才。
◎卷.44【三国门·吴后主】周昙<br>　　吴宫季主恣骄奢，移尽江南百媚花。<br>　　一旦狂风江上起，花随风散落谁家。
◎卷.45【三国门·王表】周昙<br>　　王表闻声莫见身，吴中敬事甚君亲。<br>　　是知邦国将亡灭，不听人臣听鬼神。
◎卷.46【三国门·鲁肃】周昙<br>　　轻财重义见英奇，圣主贤臣是所依。<br>　　公瑾窘饥求子敬，一言才起数船归。
◎卷.47【晋门·晋武帝】周昙<br>　　汉贪金帛鬻公卿，财赡羸军冀国宁。<br>　　晋武鬻官私室富，是知犹不及桓灵。
◎卷.48【晋门·再吟】周昙<br>　　君人为理在安民，论道求贤德自新。<br>　　经国远图无所问，何曾言指一何神。
◎卷.49【晋门·惠帝】周昙<br>　　蛙鸣堪笑问官私，更劝饥人食肉糜。<br>　　蒙昧万机犹妇女，寇戎安得不纷披。
◎卷.50【晋门·贾后】周昙<br>　　贾后甘为废戮人，齐王还杀赵王伦。<br>　　一从天下无真主，瓜割中原四百春。
◎卷.51【晋门·怀帝】周昙<br>　　蕃汉戈矛遍九垓，两京簪绂走黄埃。<br>　　刘聪大会平阳日，遣帝行觞事可哀。
◎卷.52【晋门·愍帝】周昙<br>　　耕牛吃尽大田荒，二两黄金籴斗粮。<br>　　御粥又闻无麴屑，不降胡虏奈饥肠。
◎卷.53【晋门·郭钦】周昙<br>　　谁疑忠谏郭钦言，不逐戎夷出塞垣。<br>　　晋室既无明圣主，果为胡虏乱中原。
◎卷.54【晋门·王夷甫】周昙<br>　　六合谁为辅弼臣，八风昏处尽胡尘。<br>　　是知济弱扶倾术，不属高谈虚论人。
◎卷.55【晋门·王茂弘】周昙<br>　　韩魏荆扬日岂堪，胡风看欲过江南。<br>　　中原一片生灵血，谁秉王纲色不惭。
◎卷.56【晋门·吴隐之】周昙<br>　　闻说贪泉近郁林，隐之今日得深斟。<br>　　徒言滴水能穿石，其那坚贞匪石心。
◎卷.57【晋门·再吟】周昙<br>　　贪泉何处是泉源，只在灵台一点间。<br>　　必也心源元自有，此泉何必在江山。
◎卷.58【六朝门·前赵刘聪】周昙<br>　　戎羯谁令识善言，刑将不舍遽能原。<br>　　垂成却罢凤仪殿，仍改逍遥纳谏园。
◎卷.59【六朝门·前凉张轨】周昙<br>　　官从主簿至专征，谁遣凉王破赵名。<br>　　益信用贤由拔擢，穰苴不是将家生。
◎卷.60【六朝门·后魏武帝】周昙<br>　　太武南征似卷蓬，徐阳兖蔡杀皆空。<br>　　从来吊伐宁如此，千里无烟血草红。
◎卷.61【六朝门·三废帝】周昙<br>　　明庄节闵并罹殃，命在朱高二悖王。<br>　　已叹一年三易换，更嗟殴辱下东廊。
◎卷.62【六朝门·苻坚】周昙<br>　　百万南征几马归，叛亡如猬亦何悲。<br>　　宾擒敌国诸戎主，更遣权兵过在谁。
◎卷.63【六朝门·再呤】周昙<br>　　空知勇锐不知兵，困兽孤军未可轻。<br>　　安有长驱百馀万，身驰几旅欲先征。
◎卷.64【六朝门·又吟】周昙<br>　　水影星光怪异多，不思修德事干戈。<br>　　无谋拒谏仍轻敌，国破身擒将奈何。
◎卷.65【六朝门·宋武帝】周昙<br>　　栖栖老楚未遭时，债主凭陵似迫危。<br>　　人杰既为王谧识，刁逵诛斩独何悲。
◎卷.66【六朝门·二废帝】周昙<br>　　肆意荒狂杀不辜，方嗟废帝又苍梧。<br>　　自言威震为英武，肯虑湘东与玉夫。
◎卷.67【六朝门·齐废帝东昏侯】周昙<br>　　定策谁扶捕鼠儿，不忧萧衍畏潘妃。<br>　　长围既合刀临项，犹惜金钱对落晖。
◎卷.68【六朝门·梁武帝】周昙<br>　　梁武年高厌六龙，繁华声色尽归空。<br>　　不求贤德追尧舜，翻作忧囚一病翁。
◎卷.69【六朝门·再吟】周昙<br>　　兴亡何故遽环回，汤纣身为事可哀。<br>　　莫是自长嫌胜己，蔽贤犹执匹夫才。
◎卷.70【六朝门·简文帝】周昙<br>　　救兵方至强抽军，与贼开城是简文。<br>　　曲项琵琶催酒处，不图为乐向谁云。
◎卷.71【六朝门·元帝】周昙<br>　　木栅江城困魏军，王褒横议遏谋臣。<br>　　宾降未免俱为戮，一死安能谢益仁。
◎卷.72【六朝门·谢举】周昙<br>　　叛奴逃数岂堪留，忠节曾无肯到头。<br>　　朱异早能同远见，青衫宁假帝登楼。
◎卷.73【六朝门·朱异】周昙<br>　　徒览儒书不学兵，彦和虚得不廉名。<br>　　四郊多垒犹相罪，国破将何谢太清。
◎卷.74【六朝门·傅昭】周昙<br>　　为政残苛兽亦饥，除饥机在养疲羸。<br>　　人能善政兽何暴，焉用劳人以槛为。
◎卷.75【六朝门·宣帝】周昙<br>　　宣帝骄奢恣所为，后宫升降略无时。<br>　　乘危自有妻公在，安许鸾凰是尉迟。
◎卷.76【六朝门·李集】周昙<br>　　忠谏能坚信正臣，三沈三屈竟何云。<br>　　每沈良久方能语，及语还呼桀纣君。
◎卷.77【隋门·隋文帝】周昙<br>　　孤儿寡妇忍同欺，辅政刚教篡夺为。<br>　　矫诏必能疏昉译，直臣诚合重颜仪。
◎卷.78【隋门·独孤后】周昙<br>　　腹生奚强有亲疏，怜者为贤弃者愚。<br>　　储贰不遭谗构死，隋亡宁便在江都。
◎卷.79【隋门·炀帝】周昙<br>　　拒谏劳兵作祸基，穷奢极武向戎夷。<br>　　兆人疲弊不堪命，天下嗷嗷新主资。
◎卷.80【隋门·贺若弼】周昙<br>　　破敌将军意气豪，请除倾国斩妖娆。<br>　　红绡忍染娇春雪，瞪目看行切玉刀。<br>第七百三十卷
◎卷.1【上清辞五首】李九龄<br>　　入海浮生汗漫秋，紫皇高宴五云楼。<br>　　霓裳曲罢天风起，吹散仙香满十洲。<br>　　楼锁彤霞地绝尘，碧桃花发九天春。<br>　　东皇近日慵游宴，闲煞瑶池五色麟。<br>　　上清仙路有丹梯，影响行人到即迷。<br>　　不会无端个渔父，阿谁教入武陵溪。<br>　　本来方朔是真仙，偶别丹台未得还。<br>　　何事玉皇消息晚，忍教憔悴向人间。<br>　　新拜天官上玉都，紫皇亲授五灵符。<br>　　群仙个个来相问，人世风光似此无。
◎卷.2【读三国志】李九龄<br>　　有国由来在得贤，莫言兴废是循环。<br>　　武侯星落周瑜死，平蜀降吴似等闲。
◎卷.3【山舍南溪小桃花】李九龄<br>　　一树繁英夺眼红，开时先合占东风。<br>　　可怜地僻无人赏，抛掷深山乱木中。
◎卷.4【春行遇雨】李九龄<br>　　夹路轻风撼柳条，雨侵春态动无憀。<br>　　采香陌上谁家女，湿损钗头翡翠翘。
◎卷.5【登楼寄远】李九龄<br>　　满城春色花如雪，极目烟光月似钩。<br>　　总是动人乡思处，更堪容易上高楼。
◎卷.6【望思台】李九龄<br>　　汉武年高慢帝图，任人曾不问贤愚。<br>　　直饶四老依前出，消得江充宠佞无。
◎卷.7【山舍偶题】李九龄<br>　　门掩松萝一径深，偶携藜杖出前林。<br>　　谁知尽日看山坐，万古兴亡总在心。
◎卷.8【荆溪夜泊】李九龄<br>　　点点渔灯照浪清，水烟疏碧月胧明。<br>　　小滩惊起鸳鸯处，一双采莲船过声。
◎卷.9【旅舍卧病】李九龄<br>　　家隔西秦无远信，身随东洛度流年。<br>　　病来旅馆谁相问，牢落闲庭一树蝉。
◎卷.10【登昭福寺楼】李九龄<br>　　旅怀秋兴正无涯，独倚危楼四望赊。<br>　　谷变陵迁何处问，满川空有旧烟霞。
◎卷.11【代边将】李九龄<br>　　雪冻阴河半夜风，战回狂虏血漂红。<br>　　据鞍遥指长安路，须刻麟台第一功。
◎卷.12【夜与张舒话别】李九龄<br>　　愁听南楼角又吹，晓鸡啼后更分离。<br>　　如何销得凄凉思，更劝灯前酒一卮。
◎卷.13【寒梅词】李九龄<br>　　霜梅先拆岭头枝，万卉千花冻不知。<br>　　留得和羹滋味在，任他风雪苦相欺。
◎卷.14【题灵泉寺】李九龄<br>　　入谷先生一阵香，异花奇木簇禅堂。<br>　　可怜门外高低路，万毂千蹄日日忙。
◎卷.15【宿张正字别业】李九龄<br>　　茅屋萧寥烟暗后，松窗寂历月明初。<br>　　此时谁念孤吟客，唯有黄公一帙书。
◎卷.16【鹤】李九龄<br>　　天上瑶池覆五云，玉麟金凤好为群。<br>　　不须更饮人间水，直是清流也汗君。
◎卷.17【过相思谷】李九龄<br>　　悠悠信马春山曲，芳草和烟铺嫩绿。<br>　　正被离愁著莫人，那堪更过相思谷。
◎卷.18【写庄子】李九龄<br>　　圣泽安排当散地，贤侯优贷借新居。<br>　　闲中亦有闲生计，写得南华一部书。
◎卷.19【山中寄友人】李九龄<br>　　乱云堆里结茅庐，已共红尘迹渐疏。<br>　　莫问野人生计事，窗前流水枕前书。<br>第七百三十一卷
◎卷.1【津亭】胡宿<br>　　津亭欲阕戒棠舟，五两风来不暂留。西北浮云连魏阙，<br>　　东南初日满秦楼。层城渺渺人伤别，芳草萋萋客倦游。<br>　　平乐旧欢收不得，更凭飞梦到瀛洲。
◎卷.2【古别】胡宿<br>　　长道何年祖軷休，风帆不断岳阳楼。佳人挟瑟漳河晓，<br>　　壮士悲歌易水秋。九帐青油徒自负，百壶芳醑岂消忧。<br>　　至今长乐坡前水，不啻秦人怨陇头。
◎卷.3【塞上】胡宿<br>　　汉家神箭定天山，烟火相望万里间。契利请盟金匕酒，<br>　　将军归卧玉门关。云沈老上妖氛断，雪照回中探骑闲。<br>　　五饵已行王道胜，绝无刁斗至阗颜。
◎卷.4【寄昭潭王中立】胡宿<br>　　高弦一弄武陵深，六幕天空万里心。吴苑歌骊成久别，<br>　　楚峰回雁好归音。十千美酒花期隔，三百枯棋弈思沈。<br>　　莫上孤城频送目，浮云西北是家林。
◎卷.5【雪】胡宿<br>　　屏翳驱云结夜阴，素花飘坠恶氛沈。色欺曹国麻衣浅，<br>　　寒入荆王翠被深。天上明河银作水，海中仙树玉为林。<br>　　日高独拥鹴裘卧，谁乞长安取酒金。
◎卷.6【冲虚观】胡宿<br>　　五粒青松护翠苔，石门岑寂断纤埃。水浮花片知仙路，<br>　　风递鸾声认啸台。桐井晓寒千乳敛，茗园春嫩一旗开。<br>　　驰烟未勒山亭字，可是英灵许再来。
◎卷.7【淮南发运赵邢州被诏归阙】胡宿<br>　　天台封诏紫泥馨，马首前瞻北斗城。人在函关先望气，<br>　　帝于京兆最知名。一区东第趋晨近，数刻西厢接昼荣。<br>　　正是两宫裁化日，百金双璧拜虞卿。
◎卷.8【天街晓望】胡宿<br>　　长乐才闻一叩钟，百官初谒未央宫。金波穆穆沙堤月，<br>　　玉树琤琤上苑风。香重椒兰横结雾，气寒龙虎远浮空。<br>　　嗟余索米无人问，行避霜台御史骢。
◎卷.9【淮南王】胡宿<br>　　贪铸金钱盗写符，何曾七国戒前车。长生不待炉中药，<br>　　鸿宝谁收箧里书。碧井床空天影在，小山人去桂丛疏。<br>　　云中鸡犬无消息，麦秀渐渐遍故墟。
◎卷.10【赵宗道归辇下】胡宿<br>　　沿牒相逢楚水湄，竹林文酒此攀嵇。半毡未暖还伤别，<br>　　一臂初交又解携。江浦呕哑风送橹，河桥勃窣柳垂堤。<br>　　明年四月秦关到，洗眼扬州看马蹄。
◎卷.11【忆荐福寺牡丹】胡宿<br>　　十日春风隔翠岑，只应繁朵自成阴。樽前可要人颓玉，<br>　　树底遥知地侧金。花界三千春渺渺，铜槃十二夜沈沈。<br>　　雕槃分篸何由得，空作西州拥鼻吟。
◎卷.12【次韵和朱况雨中之什】胡宿<br>　　苍野迷云黯不归，远风吹雨入岩扉。石床润极琴丝缓，<br>　　水阁寒多酒力微。夕梦将成还滴滴，春心欲断正霏霏。<br>　　忧花惜月长如此，争得东阳病骨肥。
◎卷.13【感旧】胡宿<br>　　千里青云未致身，马蹄空踏几年尘。曾迷玉洞花光老，<br>　　欲过金城柳眼新。粉壁已沈题凤字，酒垆犹记姓黄人。<br>　　坞中横笛偏多感，一涕阑干白角巾。
◎卷.14【城南】胡宿<br>　　昨夜轻阴结夕霏，城南十里有香泥。初闻山鸟惊新哢，<br>　　遥见林花识旧蹊。荡桨远从芳草渡，垫巾还傍绿杨堤。<br>　　罗敷正苦桑蚕事，惆怅南来五马蹄。
◎卷.15【早夏】胡宿<br>　　井辖投多思不禁，密垂珠箔昼沈沈。睡惊燕语频移枕，<br>　　病起蛛丝半在琴。雨径乱花埋宿艳，月轩修竹转凉阴。<br>　　一春酒费知多少，探尽囊中换赋金。
◎卷.16【侯家】胡宿<br>　　洞户春迟漏箭长，短辕初返雒阳傍。彩云按曲青岑醴，<br>　　沈水薰衣白璧堂。前槛兰苕依玉树，后园桐叶护银床。<br>　　宴残红烛长庚烂，还促朝珂谒未央。
◎卷.17【函谷关】胡宿<br>　　天开函谷壮关中，万古惊尘向此空。望气竟能知老子，<br>　　弃繻何不识终童。谩持白马先生论，未抵鸣鸡下客功。<br>　　符命已归如掌地，一丸曾误隗王东。
◎卷.18【残花】胡宿<br>　　雨压残红一夜凋，晓来帘外正飘摇。数枝翠叶空相对，<br>　　万片香魂不可招。长乐梦回春寂寂，武陵人去水迢迢。<br>　　愁将玉笛传遗恨，苦被芳风透绮寮。
◎卷.19【次韵徐爽见寄】胡宿<br>　　五两青丝帝渥深，平时可敢叹英沈。侏儒自是长三尺，<br>　　澼纩都来直数金。寂寞死灰人丧偶，婆娑生意树交阴。<br>　　年来想见琼枝色，久梦蘧蘧到竹林。
◎卷.20【华清宫】杜常<br>　　行尽江南数十程，晓星残月入华清。<br>　　朝元阁上西风急，都入长杨作雨声。
◎卷.21【题文川村居】滕白<br>　　种茶岩接红霞坞，灌稻泉生白石根。<br>　　皤腹老翁眉似雪，海棠花下戏儿孙。
◎卷.22【燕】滕白<br>　　短羽新来别海阳，真珠高卷语雕梁。<br>　　佳人未必全听尔，正把金针绣凤凰。
◎卷.23【题严君观】王喦<br>　　寒云古木罩星台，凡骨仙踪信可哀。<br>　　二十年前曾此到，一千年内未归来。
◎卷.24【山中有所思】王喦<br>　　零零夜雨渍愁根，触物伤离好断魂。<br>　　莫怪杜鹃飞去尽，紫微花里有啼猿。
◎卷.25【燕】王喦<br>　　一巢功绩破春光，絮落花残两翅狂。<br>　　月树风枝不栖去，强来言语泥雕梁。
◎卷.26【贫女】王喦<br>　　难把菱花照素颜，试临春水插花看。<br>　　木兰船上游春子，笑把荆钗下远滩。
◎卷.27【杪春寄友人】王喦<br>　　何处相逢万事忙，卓家楼上百淘香。<br>　　明朝渐近山僧寺，更为残花醉一场。
◎卷.28【回旧山】王喦<br>　　庾家楼上谢家池，处处风烟少旧知。<br>　　明日落花谁共醉，野溪猿鸟恨归迟。<br>第七百三十二卷
◎卷.1【感巫州荠菜】高力士<br>　　两京作斤卖，五溪无人采。夷夏虽有殊，气味都不改。
◎卷.2【句】高力士<br>　　烟熏眼落膜，瘴染面朱虞。（流巫州时作）
◎卷.3【使至灊山（神异录：明皇尝梦游灊岳遣越宾祀之）】王越宾<br>　　碧坞烟霞昼未开，游人到处尽裴回。<br>　　凭谁借问岩前叟，曾托吾皇一梦来。
◎卷.4【和武相公中秋夜西蜀锦楼望月得清字】王良会<br>　　德星摇此夜，珥耳满重城。杳霭烟氛色，飘飖砧杵声。<br>　　令行秋气爽，乐感素风轻。共赏千年圣，长歌四海清。
◎卷.5【星回节游避风台与清平官赋】南诏骠信<br>　　避风善阐台，极目见藤越。悲哉古与今，依然烟与月。<br>　　自我居震旦，翊卫类夔契。伊昔颈皇运，艰难仰忠烈。<br>　　不觉岁云暮，感极星回节。元昶同一心，子孙堪贻厥。
◎卷.6【星回节避风台骠信命赋】赵叔达<br>　　法驾避星回，波罗毗勇猜。河润冰难合，地暖梅先开。<br>　　下令俚柔洽，献賝弄栋来。愿将不才质，千载侍游台。
◎卷.7【途中诗】杨奇鲲<br>　　□□□□□□□，□□□□□□□。风里浪花吹更白，<br>　　雨中山色洗还青。海鸥聚处窗前见，林狖啼时枕上听。<br>　　此际自然无限趣，王程不敢暂留停。
◎卷.8【听妓洞云歌】布燮<br>　　嵇叔夜，鼓琴饮酒无闲暇。若使当时闻此歌，<br>　　抛掷广陵都不藉。刘伯伦，虚生浪死过青春。<br>　　一饮一硕犹自醉，无人为尔卜深尘。
◎卷.9【思乡作】布燮<br>　　泸北行人绝，云南信未还。庭前花不扫，门外柳谁攀。<br>　　坐久销银烛，愁多减玉颜。悬心秋夜月，万里照关山。
◎卷.10【衔命还国作】朝衡<br>　　衔命将辞国，非才忝侍臣。天中恋明主，海外忆慈亲。<br>　　伏奏违金阙，騑骖去玉津。蓬莱乡路远，若木故园林。<br>　　西望怀恩日，东归感义辰。平生一宝剑，留赠结交人。
◎卷.11【绣袈裟衣缘】长屋<br>　　山川异域，风月同天。寄诸佛子，共结来缘。
◎卷.12【愤怨诗】王巨仁<br>　　于公恸哭三年旱，邹衍含愁五月霜。<br>　　今我幽愁还似古，皇天无语但苍苍。
◎卷.13【立木海上刻诗】李赞华<br>　　小山压大山，大山全无力。羞见故乡人，从此投外国。
◎卷.14【戏语】成辅端<br>　　秦地城池二百年，何期如此贱田园。<br>　　一顷麦苗硕伍米，三间堂屋二千钱。
◎卷.15【万寿寺歌词】张隐<br>　　位乖燮理致伤残，四面墙匡不忍看。<br>　　正是花时堪下泪，相公何必更追欢。
◎卷.16【迎孙刺史】朱元<br>　　昔日郎君今刺史，朱元依旧守朱门。<br>　　今朝竹马诸童子，尽是当时竹马孙。
◎卷.17【临刑诗（璠不知书，时以为鬼代作）】陈璠<br>　　积玉堆金官又崇，祸来倏忽变成空。<br>　　五年荣贵今何在，不异南柯一梦中。
◎卷.18【诗】捧剑仆<br>　　青鸟衔葡萄，飞上金井栏。美人恐惊去，不敢卷帘看。
◎卷.19【题牡丹】捧剑仆<br>　　一种芳菲出后庭，却输桃李得佳名。<br>　　谁能为向天人说，从此移根近太清。
◎卷.20【将窜留诗】捧剑仆<br>　　珍重郭四郎，临行不得别。晓漏动离心，轻车冒残雪。<br>　　欲出主人门，零涕暗呜咽。万里隔关山，一心思汉月。<br>第七百三十三卷
◎卷.1【淮阳感怀】李密<br>　　金风荡初节，玉露凋晚林。此夕穷涂士，郁陶伤寸心。<br>　　野平葭苇合，村荒藜藿深。眺听良多感，徙倚独沾襟。<br>　　沾襟何所为，怅然怀古意。秦俗犹未平，汉道将何冀。<br>　　樊哙市井徒，萧何刀笔吏。一朝时运会，千古传名谥。<br>　　寄言世上雄，虚生真可愧。
◎卷.2【南隐游泉山】孔德绍<br>　　名山狎招隐，俗外远相求。还如倒景望，忽似阆风游。<br>　　临崖俯大壑，披雾仰飞流。岁积松方偃，年深椿欲秋。<br>　　野花开石镜，云叶掩山楼。何须问方士，此处即瀛洲。
◎卷.3【行经太华】孔德绍<br>　　纷吾世网暇，灵岳展幽寻。寥廓风尘远，杳冥川谷深。<br>　　山昏五里雾，日落二华阴。疏峰起莲叶，危塞隐桃林。<br>　　何必东都外，此处可抽簪。
◎卷.4【夜宿荒村】孔德绍<br>　　绵绵夕漏深，客恨转伤心。抚弦无人听，对酒时独斟。<br>　　故乡万里绝，穷愁百虑侵。秋草思边马，绕枝惊夜禽。<br>　　风度谷馀响，月斜山半阴。劳歌欲叙意，终是白头吟。
◎卷.5【王泽岭遭洪水】孔德绍<br>　　地籁风声急，天津云色愁。悠然万顷满，俄尔百川浮。<br>　　还似金堤溢，翻如碧海流。惊涛遥起鹭，回岸不分牛。<br>　　徒知怀赵景，终是倦阳侯。木梗诚无托，芦灰岂暇求。<br>　　思得乘槎便，萧然河汉游。
◎卷.6【登白马山护明寺】孔德绍<br>　　名岳标形胜，危峰远郁纡。成象建环极，大壮阐规模。<br>　　层台耸灵鹫，高殿迩阳乌。暂同游阆苑，还类入仙都。<br>　　三休开碧岭，万户洞金铺。摄心罄前礼，访道挹中虚。<br>　　遥瞻尽地轴，长望极天隅。白云起梁栋，丹霞映栱栌。<br>　　露花疑濯锦，泉月似沉珠。今日桃源客，相雇失归涂。
◎卷.7【送舍利宿定普岩】孔德绍<br>　　仁祠表虚旷，祇园展肃恭。栖息翠微岭，登顿白云峰。<br>　　映流看夜月，临峰听晓钟。涧芳十步草，崖阴百丈松。<br>　　萧然遥路绝，无复市朝踪。
◎卷.8【观太常奏新乐】孔德绍<br>　　大君膺宝历，出豫表功成。钧天金石响，洞庭弦管清。<br>　　八音动繁会，九变叶希声。和云留睿赏，熏风悦圣情。<br>　　盛烈光韶濩，易俗迈咸英。窃吹良无取，率舞抃群生。
◎卷.9【赋得涉江采芙蓉】孔德绍<br>　　莲舟泛锦碛，极目眺江干。沿流渡楫易，逆浪取花难。<br>　　有雾疑川广，无风见水宽。朝来采摘倦，讵得久盘桓。
◎卷.10【赋得华亭鹤】孔德绍<br>　　华亭失侣鹤，乘轩宠遂终。三山凌苦雾，千里激悲风。<br>　　心危白露下，声断彩弦中。何言斯物变，翻覆似辽东。
◎卷.11【送蔡君知入蜀二首】孔德绍<br>　　金陵已去国，铜梁忽背飞。失路远相送，他乡何日归。<br>　　灵关九折险，蜀道二星遥。乘槎若有便，希泛广陵潮。
◎卷.12【落叶（一作孔绍安诗）】孔德绍<br>　　早秋惊叶落，飘零似客心。翻飞未肯下，犹言惜故林。
◎卷.13【句】孔德绍<br>　　谁分菱花影，还看蓬鬓秋。（照镜见白发，《诗式》）
◎卷.14【临刑诗】郑颋<br>　　幻生还幻灭，大幻莫过身。安心自有处，求人无有人。
◎卷.15【和谒孔子庙（一作李百药诗）】刘斌<br>　　性与虽天纵，主世乃无由。何言泰山毁，空惊逝水流。<br>　　及门思往烈，入室想前修。寂寞荒阶暮，摧残古木秋。<br>　　遗风暧如此，聊以慰蒸求。
◎卷.16【和许给事伤牛尚书】刘斌<br>　　名臣不世出，百工之所求。况乃非常器，遭逢兴运秋。<br>　　符彩照千里，铨衡综九流。经纶资百物，樽俎寄皇猷。<br>　　韶濩倾复理，典礼紊还修。虽贞栋梁任，兼好艺文游。<br>　　伫闻和鼎实，行当奉介丘。高衢翻税驾，阅水遽迁舟。<br>　　传呼更何日，曳履闻无由。归魂藐修路，征棹舣邗沟。<br>　　林薄长风惨，江上寒云愁。夜台终不曙，遗芳徒自留。
◎卷.17【送刘散员同赋陈思王诗，得好鸟鸣高枝】刘斌<br>　　春林已自好，时鸟复和鸣。枝交难奋翼，谷静易流声。<br>　　间关才得性，矰缴遽相惊。安知背飞远，拂雾独晨征。
◎卷.18【咏山】刘斌<br>　　灵山峙千仞，蔽日且嵯峨。紫盖云阴远，香炉烟气多。<br>　　石梁高鸟路，瀑水近天河。欲知闻道里，别自有仙歌。
◎卷.19【登楼望月二首】刘辟<br>　　圆月当新霁，高楼见最明。素波流粉壁，丹桂拂飞甍。<br>　　下瞰千门静，旁观万象生。梧桐窗下影，乌鹊槛前声。<br>　　啸逸刘琨兴，吟资庾亮情。游人莫登眺，迢递故乡程。<br>　　皎洁三秋月，巍峨百丈楼。下分征客路，上有美人愁。<br>　　帐卷芙蓉带，帘褰玳瑁钩。倚窗情渺渺，凭槛思悠悠。<br>　　未得金波转，俄成玉箸流。不堪三五夕，夫婿在边州。
◎卷.20【题菊花】黄巢<br>　　飒飒西风满院栽，蕊寒香冷蝶难来。<br>　　他年我若为青帝，报与桃花一处开。
◎卷.21【不第后赋菊】黄巢<br>　　待到秋来九月八，我花开后百花杀。<br>　　冲天香阵透长安，满城尽带黄金甲。
◎卷.22【自题像】黄巢<br>　　记得当年草上飞，铁衣著尽著僧衣。<br>　　天津桥上无人识，独倚栏干看落晖。<br>第七百三十四卷
◎卷.1【柳】罗绍威<br>　　妆点青春更有谁，青春常许占先知。亚夫营畔风轻处，<br>　　元亮门前日暖时。花密宛如飘六出，叶繁何惜借双眉。<br>　　交情别绪论多少，好向仁人赠一枝。
◎卷.2【白菊（一作罗隐诗）】罗绍威<br>　　虽被风霜竞欲催，皎然颜色不低摧。已疑素手能妆出，<br>　　又似金钱未染来。香散自宜飘渌酒，叶交仍得荫苍苔。<br>　　寻思闭户中宵见，应认寒窗雪一堆。
◎卷.3【句】罗绍威<br>　　楼前澹澹云头日，帘外萧萧雨脚风。
◎卷.4【清明登奉先城楼】罗衮<br>　　年来年去只艰危，春半尧山草尚衰。四海清平耆旧见，<br>　　五陵寒食小臣悲。烟销井邑隈楼槛，雪满川原泥酒卮。<br>　　拭尽贾生无限泪，一行归雁远参差。
◎卷.5【清明赤水寺居】罗衮<br>　　榆火轻烟处处新，旋从闲望到诸邻。浮生浮世只多事，<br>　　野水野花娱病身。浊酒不禁云外景，碧峰犹冷寺前春。<br>　　蓑衣毳衲诚吾党，自结村园一社贫。
◎卷.6【赠罗隐】罗衮<br>　　平日时风好涕流，谗书虽盛一名休。寰区叹屈瞻天问，<br>　　夷貊闻诗过海求。向夕便思青琐拜，近年寻伴赤松游。<br>　　何当世祖从人望，早以公台命卓侯。
◎卷.7【哭赵州和尚二首】王镕<br>　　师离dt水动王侯，心印光潜麈尾收。碧落雾霾松岭月，<br>　　沧溟浪覆济人舟。一灯乍灭波旬喜，双眼重昏道侣愁。<br>　　纵是了然云外客，每瞻瓶几泪还流。<br>　　佛日西倾祖印隳，珠沈丹沼月沈辉。影敷丈室炉烟惨，<br>　　风起禅堂松韵微。只履乍来留化迹，五天何处又逢归。<br>　　解空弟子绝悲喜，犹自潸然对雪帏。
◎卷.8【答同年李昉见赠次韵】邓洵美<br>　　词场几度让长鞭，又向清朝贺九迁。品秩虽然殊此日，<br>　　岁寒终不改当年。驰名早已超三院，侍直仍忻步八砖。<br>　　今日相逢翻自愧，闲吟对酒倍潸然。
◎卷.9【除夜长安作（一作李景诗）】李京<br>　　长安朔风起，穷巷掩双扉。新岁明朝是，故乡何路归。<br>　　鬓丝饶镜色，隙雪夺灯辉。却羡秦州雁，逢春尽北飞。
◎卷.10【登岭望】许鼎<br>　　淼淼三江水，悠悠五岭关。雁飞犹不度，人去若为还。
◎卷.11【崿岭四望】许鼎<br>　　汉家仙仗在咸阳，洛水东流出建章。<br>　　野老至今犹望幸，离宫秋树独苍苍。
◎卷.12【官左拾遗归隐作（一作辞官归隐，留诗一绝）】王易简<br>　　汩没朝班愧不才，谁能低折向尘埃。<br>　　青山得去且归去，官职有来还自来。
◎卷.13【悼杨氏妓琴弦】朱褒<br>　　魂归寥廓魄归泉，只住人间十五年。<br>　　昨日施僧裙带上，断肠犹系琵琶弦。
◎卷.14【公子行】黄损<br>　　春草绿绵绵，骄骖骤暖烟。微风飘乐韵，半日醉花边。<br>　　打鹊抛金盏，招人举玉鞭。田翁与蚕妇，平地看神仙。
◎卷.15【读史】黄损<br>　　逐鹿走红尘，炎炎火德新。家肥生孝子，国霸有馀臣。<br>　　帝道云龙合，民心草木春。须知烟阁上，一半老儒真。
◎卷.16【出山吟】黄损<br>　　来书初出白云扃，乍蹑秋风马走轻。远近留连分岳色，<br>　　别离呜咽乱泉声。休将巢许争喧杂，自共伊皋论太平。<br>　　昨夜细看云色里，进贤星座甚分明。
◎卷.17【书壁】黄损<br>　　一别人间岁月多，归来人事已销磨。<br>　　惟有门前鉴池水，春风不改旧时波。
◎卷.18【句】黄损<br>　　机关才运动，胜败便相随。（以下并见《吟窗杂录》）<br>　　忽遇南迁客，若为西入心。<br>　　往来三岛近，活计一囊空。<br>　　三通明主诏，一片白云心。<br>　　扫地待明月，踏花迎野僧。<br>　　水谙彭泽阔，山忆武陵深。<br>　　金镫冷光风宛转，锦袍红润雨霏微。<br>　　高齐日月方为道，动合乾坤始是心。<br>　　傍水野禽通体白，饤盘山果半边红。（见《零陵总记》）<br>　　而今世上多离别，莫向相思树下啼。（《鹧鸪》，<br>　　见《古今诗话》）
◎卷.19【梁郊祀乐章·庆肃】张衮<br>　　笾豆簠簋，黍稷非馨。懿兹彝器，厥德惟明。<br>　　金石匏革，以和以平。由此无疆，期乎永宁。
◎卷.20【梁郊祀乐章·庆熙】张衮<br>　　哲后躬享，旨酒斯陈。王恭无斁，严祀惟寅。<br>　　皇祖以配，大孝以振。宜锡景福，永休下民。
◎卷.21【梁郊祀乐章·庆隆】张衮<br>　　恭祀上帝，于国之阳。爵醴是荷，鸿基永昌。
◎卷.22【梁郊祀乐章·庆融】张衮<br>　　道和气兮袭氤氲，宣皇规兮彰圣神。<br>　　服遐裔兮敷质文，格苗扈兮息烟尘。
◎卷.23【梁郊祀乐章·庆休】张衮<br>　　大业来四夷，仁风和万国。白日体无私，皇天辅有德。<br>　　七旬罪已服，六月师方克。伟哉帝道隆，终始常作则。
◎卷.24【梁郊祀乐章·庆和】张衮<br>　　烟燎升，礼容彻。诚感达，人神悦。<br>　　灵贶彰，圣情结。玉座寂，金炉歇。
◎卷.25【梁郊祀乐章·庆和】赵光逢<br>　　就阳位，升圜丘。佩双玉，御大裘。<br>　　膺天命，拥神休。万灵感，百禄遒。<br>　　秉黄钺，建朱旗。震八表，清二仪。<br>　　帝业显，王道夷。受景命，启皇基。<br>　　开九门，怀百神。通肸蚃，接氤氲。<br>　　明粢荐，广乐陈。奠嘉璧，燎芳薪。<br>　　膺宝图，执左契。德应天，圣飨帝。<br>　　荐表衷，荷灵惠。寿万年，祚百世。<br>　　惟德动天，有感必通。秉兹一德，禋于六宗。<br>　　钦夤宝命，恭肃礼容。来顾来享，永穆皇风。<br>　　天惟佑德，辟乃奉天。交感斯在，昭事罔愆。<br>　　岁功已就，王道无偏。于焉报本，是用告虔。
◎卷.26【梁郊祀乐章·庆顺】赵光逢<br>　　圣皇戾止，天步舒迟。乾乾睿相，穆穆皇仪。<br>　　进退必肃，陟降是祗。六变克协，万灵协随。
◎卷.27【梁郊祀乐章·庆平】赵光逢<br>　　天命降鉴，帝德惟馨。享祀不忒，礼容孔明。<br>　　奠璧布币，荐纯献精。神祐以答，敷锡永宁。<br>第七百三十五卷
◎卷.1【宫词百首】和凝<br>　　紫燎光销大驾归，御楼初见赭黄衣。<br>　　千声鼓定将宣赦，竿上金鸡翅欲飞。<br>　　北阙晴分五凤楼，嵩山秀色护神州。<br>　　洛河自契千年运，更拟波中出九畴。<br>　　中兴殿上晓光融，一炷天香舞瑞风。<br>　　百辟虔心齐稽首，卷帘遥见御衣红。<br>　　日和风暖御楼时，万姓齐瞻八彩眉。<br>　　瑞气祥烟笼细仗，閤门宣赦四方知。<br>　　凤吹鸾歌晓日明，丰年观稼出神京。<br>　　封人争献南山寿，五色云中御辇平。<br>　　圣主临轩待晓时，穿花宫漏正迟迟。<br>　　鸡人一唱乾坤晓，百辟分班俨羽仪。<br>　　朦胧西月照池亭，初夜椒房掩画屏。<br>　　宫女相呼有何事，上楼同看老人星。<br>　　红泥椒殿缀珠珰，帐蹙金龙窣地长。<br>　　红兽慢然天色暖，凤炉时复爇沈香。<br>　　九重楼殿簇丹青，高柳含烟覆井亭。<br>　　宫内不知今日几，自来阶下数尧蓂。<br>　　寝殿香浓玉漏严，云随凉月下西南。<br>　　帐前宫女低声道，主上还应梦傅岩。<br>　　绕殿钩阑压玉阶，内人轻语凭葱苔。<br>　　皆言明主垂衣理，不假朱云傍槛来。<br>　　颟顸冰面莹池心，风刮瑶阶腊雪深。<br>　　怪得宫中无兽炭，步摇钗是辟寒金。<br>　　兰殿春融自靘笙，玉颜风透象纱明。<br>　　金簧如语莺声滑，可使云和独得名。<br>　　兰烛时将凤髓添，寒星遥映夜光帘。<br>　　龙楼露著鸳鸯瓦，谁近螭头掷玉签。<br>　　玉甃莲池春水平，小鱼双并锦鳞行。<br>　　内中知是黄河样，九曲今年彻底清。<br>　　真珠帘外静无尘，耿耿凉天景象新。<br>　　金殿夜深银烛晃，宫嫔来奏月重轮。<br>　　鱼犀月掌夜通头，自著盘莺锦臂鞲。<br>　　多把沈檀配龙麝，宫中掌浸十香油。<br>　　香云双飐玉蝉轻，侍从君王苑里行。<br>　　嘉瑞忽逢连理木，一时跪拜贺文明。<br>　　金鸾双立紫檀槽，暖殿无风韵自高。<br>　　含笑试弹红蕊调，君王宣赐酪樱桃。<br>　　斑簟如霞可殿铺，更开新进瑞莲图。<br>　　谁人筑损珊瑚架，子细看时认沥苏。<br>　　金盆初晓洗纤纤，银鸭香焦特地添。<br>　　出户忽看春雪下，六宫齐卷水晶帘。<br>　　暖金盘里点酥山，拟望君王子细看。<br>　　更向眉中分晓黛，岩边染出碧琅玕。<br>　　云母屏前绣柱衣，龙床闲卷谏书帏。<br>　　黄金槛外螭头活，日照红兰露未晞。<br>　　楼西残月尚胧明，中禁鸡人报晓声。<br>　　清旦司天台进状，夜来晴霁泰阶平。<br>　　纤辔摩轩响佩环，银台门外集鸳鸾。<br>　　三钟五鼓祥烟敛，日照仙人捧露盘。<br>　　司膳厨中也禁烟，春宫相对画秋千。<br>　　清明节日颁新火，蜡炬星飞下九天。<br>　　宫木交芳色尽深，和风轻舞早莺吟。<br>　　侍臣不异东方朔，应喜仙桃满禁林。<br>　　贡橘香匀x0oh容，星光初满小金笼。<br>　　近臣押赐诸王宅，拜了方开敕字封。<br>　　献寿朝元欲偃戈，航深梯险竞骈罗。<br>　　若论万国来朝日，比并涂山更较多。<br>　　艳阳风景簇神州，杏蕊桃心照凤楼。<br>　　遥望青青河畔草，几多归马与休牛。<br>　　銮舆观稼晚方归，日月旗中见御衣。<br>　　万姓焚香惟顶礼，瑞云随伞入宫闱。<br>　　宫庭皆应紫微垣，壮丽宸居显至尊。<br>　　赤子颙颙瞻父母，已将仁德比乾坤。<br>　　三农皆已辟田畴，又见金门出土牛。<br>　　块雨条风符圣化，嘉禾看却报新秋。<br>　　进食门前水陆陈，大官斋洁贡时新。<br>　　明君宵旰分甘处，便索金盘赐重臣。<br>　　层台金碧惹红霞，仙掌亭亭对月华。<br>　　昨夜盘中甘露满，婕妤争去奏官家。<br>　　水殿垂帘冷色凝，一床珍簟展春冰。<br>　　才人侍立持团扇，金缕双龙贴碧藤。<br>　　香鸭烟轻爇水沈，云鬟闲坠凤犀簪。<br>　　珠帘半卷开花雨，又见芭蕉展半心。<br>　　莺锦蝉罗撒麝脐，狻猊轻喷瑞烟迷。<br>　　红酥点得香山小，卷上珠帘日未西。<br>　　锦褥花明满殿铺，宫娥分坐学樗蒲。<br>　　欲教官马冲关过，咒愿纤纤早掷卢。<br>　　小楼花簇钿山低，金雉双来蹋马齐。<br>　　夸向傍人能彩戏，朝来赢得鹭鸶犀。<br>　　红鬃白马嫩龙飞，天厩供来入紫微。<br>　　遥见玉阶嘶不已，应缘认得赭黄衣。<br>　　班定千牛立受宣，佩刀搢笏凤墀前。<br>　　一声不坐祥云合，鸳鹭依行拜两边。<br>　　三殿香浓晓色来，祥鸾威凤待门开。<br>　　锵金佩玉趋丹陛，总是和羹作砺才。<br>　　两番供奉打球时，鸾凤分厢锦绣衣。<br>　　虎骤龙腾宫殿响，骅骝争趁一星飞。<br>　　凤池冰泮岸莎匀，柳眼花心雪里新。<br>　　都是九重和暖地，东风先报禁园春。<br>　　紫气氤氲满帝都，映楼明月锁金铺。<br>　　银泥殿里嫌红烛，教近龙床著火珠。<br>　　地衣初展瑞霞融，绣帽金铃舞舜风。<br>　　吹竹弹丝珠殿响，坠仙双降五云中。<br>　　锦策匀铺寒玉齐，星锤高运日通犀。<br>　　铿金曲罢春冰碎，跪拜君王粉面低。<br>　　珠帘静卷水亭凉，玉蕊风飘小槛香。<br>　　几处按歌齐入破，双双雏燕出宫墙。<br>　　宫娥解禊艳阳时，鹢舸兰桡满凤池。<br>　　春水如蓝垂柳醉，和风无力袅金丝。<br>　　白玉阶前菊蕊香，金杯仙酝赏重阳。<br>　　层台云集梨园乐，献寿声声祝万康。<br>　　天籁吟风社燕归，渚莲香老碧苔肥。<br>　　夜来霜坠梧桐叶，诸殿平明进御衣。<br>　　炉爇香檀兽炭痴，真珠帘外雪花飞。<br>　　六宫进酒尧眉寿，舞凤盘龙满御衣。<br>　　云行风静早秋天，竞绕盆池蹋采莲。<br>　　罨画披袍从窣地，更寻宫柳看鸣蝉。<br>　　阑珊星斗缀珠光，七夕宫嫔乞巧忙。<br>　　总上穿针楼上去，竞看银汉洒琼浆。<br>　　宝瑟凄锵夜漏馀，玉阶闲坐对蟾蜍。<br>　　秋光寂历银河转，已见宫花露滴疏。<br>　　春风金袅万年枝，簇白团红烂熳时。<br>　　宫女竞思游御苑，大家齐奏圣人知。<br>　　乾文初见泰阶平，日月常遵阁道行。<br>　　昨夜仰观垂象正，拱辰星宿转分明。<br>　　锵锵济济赴延英，渐近重瞳目转明。<br>　　君圣臣贤鱼水契，鸿基须贺永清平。<br>　　天厩骖騑集嫩龙，雪光相照晓嘶风。<br>　　昂头步步金鞍稳，掌扇花前御路中。<br>　　金吾细仗俨威仪，圣旨凝旒对远夷。<br>　　晓日曈曨瞻玉案，丁冬环珮满彤墀。<br>　　正旦垂旒御八方，蛮夷无不奉梯航。<br>　　群臣舞蹈称觞处，雷动山呼万岁长。<br>　　圣主躬耕在籍田，公卿环卫待丰年。<br>　　五风十雨馀粮在，金殿惟闻奏舜弦。<br>　　圣日垂科委所司，英才咸喜遇明时。<br>　　春官进榜莺离谷，月殿香残桂魄枝。<br>　　天街香满瑞云生，红伞凝空景日明。<br>　　先遣五坊排猎骑，为民除害出神京。<br>　　内宴初开锦绣攒，教坊齐奏万年欢。<br>　　箫韶响亮春云合，日照尧阶舞瑞鸾。<br>　　视草词臣直玉堂，对来新赐锦袍香。<br>　　班资最在云霄上，长是先迎日月光。<br>　　玉殿朦胧散晓光，金龙高喷九天香。<br>　　摵鞭声定初开扇，百辟齐呼万岁长。<br>　　五色卿云覆九重，香烟高舞御炉中。<br>　　含元殿里行仁德，四海车书已混同。<br>　　欲封丹诏紫泥香，朱篆龙文御印光。<br>　　汗涣丝纶出丹禁，便从天上凤衔将。<br>　　越溪姝丽入深宫，俭素皆持马后风。<br>　　尽道君王修圣德，不劳辞辇与当熊。<br>　　早梅初向雪中明，风惹奇香粉蕊轻。<br>　　谁道落花堪靧面，竞来枝上采繁英。<br>　　暖殿奇香馥绮罗，窗间初学绣金鹅。<br>　　才经冬至阳生后，今日工夫一线多。<br>　　金井澄泉玉液香，琉璃深殿自清凉。<br>　　温汤头进瓜初熟，后至宫嫔未得尝。<br>　　绣闼雕甍列锦闺，珍奇惟待凤凰栖。<br>　　杏梁烜赫晴霞展，时见空虚坠燕泥。<br>　　龙凤金鞍软玉鞭，雪花光照锦连乾。<br>　　驾头直指西郊去，晓日寒生讲武天。<br>　　戛云楼上定风盘，雀跃猿跳总不难。<br>　　要对君王逞轻捷，御楼时拟上鸡竿。<br>　　停稳春衫窣地长，通天犀带缀金章。<br>　　近臣衔命离丹禁，高捧恩波洒万方。<br>　　垂黎玉押春帘卷，不夜珠楼晓鉴开。<br>　　袍裤宫人走迎驾，东风吹送御香来。<br>　　金吾勘契自通官，楼上初闻唱刻闲。<br>　　金殿香高初唤仗，数行鸳鹭各趋班。<br>　　螺髻凝香晓黛浓，水精鸂鶒飐轻风。<br>　　金钗斜戴宜春胜，万岁千秋绕鬓红。<br>　　缕金团扇对纤絺，正是深宫捧日时。<br>　　要对君王说幽意，低头佯念婕妤诗。<br>　　结金冠子学梳蝉，碾玉蜻蜓缀鬓偏。<br>　　寝殿垂帘悄无事，试香闲立御炉前。<br>　　金马词臣夜受宣，授毫交直八花砖。<br>　　白麻草了初呈进，称旨丝纶下九天。<br>　　平明光政便门开，已见忠臣早入来。<br>　　自是枢机符造化，大罗天上曜三台。<br>　　红罗窗里绣偏慵，亸袖闲隈碧玉笼。<br>　　兰殿春晴鹦鹉睡，结条钗飐落花风。<br>　　晓光初入右银台，鸳鹭分班启沃来。<br>　　如水如鱼何际会，尽言金鼎得盐梅。<br>　　立名金马近尧阶，尽是家传八斗才。<br>　　麻尾尚犹龙字湿，便从天上凤衔来。<br>　　狻猊镇角舞筵张，鸾凤花分十六行。<br>　　轻动玉纤歌遍慢，时时偷眼看君王。<br>　　边藩□宴贺休征，细仗初排舜日明。<br>　　坐定两军呈百戏，乐臣低折贺升平。<br>　　碧罗冠子簇香莲，结胜双衔利市钱。<br>　　花下贪忙寻百草，不知遗却蹙金蝉。<br>　　兰省初除傅粉郎，静端霜简入鸳行。<br>　　明庭转制浑无事，朝下空馀鸡舌香。<br>　　采访宁遗草泽人，诏搜无不降蒲轮。<br>　　集贤殿里开炉冶，待把黄金铸重臣。<br>　　红玉纤纤捧暖笙，绛唇呼吸引春莺。<br>　　霓裳曲罢君王笑，宜近前来与改名。<br>　　绣额朱门插艾人，羞将角黍近香唇。<br>　　平明朝下夸宣赐，五色香丝系臂新。<br>　　芙蓉冠子水精簪，闲对君王理玉琴。<br>　　鹭颈莺唇胜仙子，步虚声细象窗深。<br>　　金马门开侍从归，御香犹惹赐来衣。<br>　　晓光满院金鱼冷，红药花擎宿露飞。<br>　　便殿朝回卸玉簪，竞来芳槛摘花心。<br>　　风和难捉花中蝶，却向窗间弄绣针。<br>　　君王朝下未梳头，长晕残眉侍鉴楼。<br>　　扼臂交光红玉软，起来重拟理箜篌。<br>　　九重天上实难知，空遣微臣役梦思。<br>　　葵藿一心期捧日，强搜狂斐拟宫词。
◎卷.2【渔父歌】和凝<br>　　白芷汀寒立鹭鸶，蘋风轻剪浪花时。<br>　　烟幂幂，日迟迟，香引芙蓉惹钓丝。
◎卷.3【杨柳枝】和凝<br>　　软碧摇烟似送人，映花时把翠眉嚬。<br>　　青青自是风流主，慢飐金丝待洛神。<br>　　瑟瑟罗裙金缕腰，黛眉隈破未重描。<br>　　醉来咬损新花子，拽住仙郎尽放娇。<br>　　鹊桥初就咽银河，今夜仙郎自姓和。<br>　　不是昔年攀桂树，岂能月里索姮娥。
◎卷.4【解红歌（唐有儿童解红之舞）】和凝<br>　　百戏罢，五音清，解红一曲新教成。<br>　　两个瑶池小仙子，此时夺却柘枝名。
◎卷.5【题鹰猎兔画】和凝<br>　　虽是丹青物，沈吟亦可伤。君夸鹰眼疾，我悯兔心忙。<br>　　岂动骚人兴，惟增猎客狂。鲛绡百馀尺，争及制衣裳。
◎卷.6【醴泉院】和凝<br>　　万山岚霭簇洋城，数处禅斋尽有名。古柏八株堆翠色，<br>　　灵泉一派逗寒声。暂游颇爱闲滋味，久住翻嫌俗性情。<br>　　珍重支公每相勉，我于儒行也修行。
◎卷.7【兴势观】和凝<br>　　山名兴势镇梁洋，俨有真风福此方。瘦柏握盘笼殿紫，<br>　　灵泉澄洁浸花香。暂游颇爱闲人少，久住翻嫌白日忙。<br>　　只向五千文字内，愿成金骨住仙乡。
◎卷.8【洋川】和凝<br>　　华夷图上见洋川，知在青山绿水边。<br>　　官闲最好游僧舍，江近应须买钓船。
◎卷.9【句】和凝<br>　　先生自舞琴。（《三乐达节》）<br>　　波上人如潘玉儿，掌中花似赵飞燕。（《采莲曲》，<br>　　以上并见《乐书》）<br>第七百三十六卷
◎卷.1【从蜀后主幸秦川上梓潼山】王仁裕<br>　　彩仗拂寒烟，鸣驺在半天。黄云生马足，白日下松巅。<br>　　盛德安疲俗，仁风扇极边。前程问成纪，此去尚三千。
◎卷.2【和蜀后主题剑门】王仁裕<br>　　孟阳曾有语，刊在白云棱。李杜常挨托，孙刘亦恃凭。<br>　　庸才安可守，上德始堪矜。暗指长天路，浓峦蔽几层。
◎卷.3【荆南席上咏胡琴妓二首】王仁裕<br>　　红妆齐抱紫檀槽，一抹朱弦四十条。湘水凌波惭鼓瑟，<br>　　秦楼明月罢吹箫。寒敲白玉声偏婉，暖逼黄莺语自娇。<br>　　丹禁旧臣来侧耳，骨清神爽似闻韶。<br>　　玉纤挑落折冰声，散入秋空韵转清。二五指中句塞雁，<br>　　十三弦上啭春莺。谱从陶室偷将妙，曲向秦楼写得成。<br>　　无限细腰宫里女，就中偏惬楚王情。
◎卷.4【题麦积山天堂】王仁裕<br>　　蹑尽悬空万仞梯，等闲身共白云齐。檐前下视群山小，<br>　　堂上平分落日低。绝顶路危人少到，古岩松健鹤频栖。<br>　　天边为要留名姓，拂石殷勤身自题。
◎卷.5【题斗山观】王仁裕<br>　　霞衣欲举醉陶陶，不觉全家住绛霄。拔宅只知鸡犬在，<br>　　上天谁信路岐遥。三清辽廓抛尘梦，八景云烟事早朝。<br>　　为有故林苍柏健，露华凉叶锁金飙。
◎卷.6【题孤云绝顶淮阴祠】王仁裕<br>　　一握寒天古木深，路人犹说汉淮阴。孤云不掩兴亡策，<br>　　两角曾悬去住心。不是冕旒轻布素，岂劳丞相远追寻。<br>　　当时若放还西楚，尺寸中华未可侵。
◎卷.7【和韩昭从驾过白卫岭】王仁裕<br>　　龙旆飘飖指极边，到时犹更二三千。登高晓蹋巉岩石，<br>　　冒冷朝冲断续烟。自学汉皇开土宇，不同周穆好神仙。<br>　　秦民莫遣无恩及，大散关东别有天。
◎卷.8【贺王溥入相】王仁裕<br>　　一战文场拔赵旗，便调金鼎佐无为。白麻骤降恩何极，<br>　　黄发初闻喜可知。跋敕案前人到少，筑沙堤上马归迟。<br>　　立班始得遥相见，亲洽争如未贵时。
◎卷.9【与诸门生春日会饮繁台赋】王仁裕<br>　　柳阴如雾絮成堆，又引门生饮古台。淑景即随风雨去，<br>　　芳樽宜命管弦开。谩夸列鼎鸣钟贵，宁免朝乌夜兔催。<br>　　烂醉也须诗一首，不能空放马头回。
◎卷.10【示诸门生】王仁裕<br>　　二百一十四门生，春风初长羽毛成。掷金换得天边桂，<br>　　凿壁偷将榜上名。何幸不才逢圣世，偶将疏网罩群英。<br>　　衰翁渐老儿孙小，异日知谁略有情。
◎卷.11【过平戎谷吊胡翙】王仁裕<br>　　立马荒郊满目愁，伊人何罪死林丘。风号古木悲长在，<br>　　雨湿寒莎泪暗流。莫道文章为众嫉，只应轻薄是身雠。<br>　　不缘魂寄孤山下，此地堪名鹦鹉洲。
◎卷.12【奉诏赋剑州途中鸷兽】王仁裕<br>　　剑牙钉舌血毛腥，窥算劳心岂暂停。不与大朝除患难，<br>　　惟馀当路食生灵。从将户口资嚵口，未委三丁税几丁。<br>　　今日帝王亲出狩，白云岩下好藏形。
◎卷.13【放猿】王仁裕<br>　　放尔丁宁复故林，旧来行处好追寻。月明巫峡堪怜静，<br>　　路隔巴山莫厌深。栖宿免劳青嶂梦，跻攀应惬白云心。<br>　　三秋果熟松梢健，任抱高枝彻晓吟。
◎卷.14【遇放猿再作】王仁裕<br>　　嶓冢祠前汉水滨，饮猿连臂下嶙峋。渐来子细窥行客，<br>　　认得依稀是野宾。月宿纵劳羁绁梦，松餐非复稻粱身。<br>　　数声肠断和云叫，识是前时旧主人。
◎卷.15【句】王仁裕<br>　　铁锁寨门扃白日，大张旗帜插青天。（《大散关》）<br>第七百三十七卷
◎卷.1【天道】冯道<br>　　穷达皆由命，何劳发叹声。但知行好事，莫要问前程。<br>　　冬去冰须泮，春来草自生。请君观此理，天道甚分明。
◎卷.2【偶作】冯道<br>　　莫为危时便怆神，前程往往有期因。须知海岳归明主，<br>　　未必乾坤陷吉人。道德几时曾去世，舟车何处不通津。<br>　　但教方寸无诸恶，狼虎丛中也立身。
◎卷.3【北使还京作（诗凡五章，今仅存其一）】冯道<br>　　去年今日奉皇华，只为朝廷不为家。殿上一杯天子泣，<br>　　门前双节国人嗟。龙荒冬往时时雪，兔苑春归处处花。<br>　　上下一行如骨肉，几人身死掩风沙。
◎卷.4【赠窦十】冯道<br>　　燕山窦十郎，教子有义方。灵椿一株老，丹桂五枝芳。
◎卷.5【放鱼书所钥户】冯道<br>　　高却垣墙钥却门，监丞从此罢垂纶。<br>　　池中鱼鳖应相贺，从此方知有主人。
◎卷.6【句】冯道<br>　　朝披四袄专藏手，夜覆三衾怕露头。（虏中大寒，<br>　　赐道锦袄、貂袄、羊狐貂衾各一。每入谒，悉服四袄衣，<br>　　宿馆中，并覆三衾，故云）牛头偏得赐，象笏更容持。（虏以道有重名，欲留之，<br>　　命与其国相同列，所赐皆等。虏赐臣下以牙笏，及腊月赐<br>　　牛头，皆殊礼也，道皆得之，以诗谢。以上见《丛苑》）<br>　　已落地花方遣扫，未经霜草莫教锄。（《吟治圃》，<br>　　见《事文类聚》）<br>　　视草北来唐学士，拥旄西去汉将军。（《同光中承旨卢<br>　　质节制河中赠》，见《续翰林志》）
◎卷.7【后唐宗庙乐舞辞】卢文纪<br>　　仁君御宇，寰海谧清。运符武德，道协文明。<br>　　九成式叙，百度惟成。金门积庆，玉叶传荣。
◎卷.8【后唐宗庙乐舞辞】崔居俭<br>　　艰难王业，返正皇唐。先天再造，却日重光。<br>　　汉绍世祖，夏资少康。功成德茂，率祀无疆。
◎卷.9【春社从李昉乞酒】李涛1<br>　　社公今日没心情，为乞治聋酒一瓶。<br>　　恼乱玉堂将欲遍，依稀巡到第三厅。
◎卷.10【句】李涛1<br>　　溪声长在耳，山色不离门。（《诗人玉屑》）<br>　　扫地树留影，拂床琴有声。<br>　　一言寤主宁复听，三谏不从归去来。（《谏晋主不从作》，<br>　　见《吟窗杂录》）
◎卷.11【灵溪老松歌】卢士衡<br>　　灵溪古观坛西角，千尺鳞皴栋梁朴。横出一枝戛楼阁，<br>　　直上一枝扫寥廓。白石苍苔拥根脚，月明风撼寒光落。<br>　　有时风雨晦暝，摆撼若黑龙之腾跃。合生于象外峰峦，<br>　　枉滞乎人间山岳。安得巨灵受请托，拔向青桂白榆边安著。
◎卷.12【游灵溪观】卢士衡<br>　　云藏宝殿风尘外，粉壁松轩入看初。话久仙童颜色老，<br>　　病来玄鹤羽毛疏。樵翁接引寻红术，道士留连说紫书。<br>　　不为壮心降未得，便堪从此玩清虚。
◎卷.13【寄天台道友】卢士衡<br>　　相思遥指玉霄峰，怅望江山阻万重。会隔晓窗闻法鼓，<br>　　几同寒榻听疏钟。别来知子长餐柏，吟处将谁对倚松。<br>　　且住人间行圣教，莫思天路便登龙。
◎卷.14【花落】卢士衡<br>　　迎风啸未已，和雨落穀穀。千枝与万枝，不如一竿竹。
◎卷.15【钟陵铁柱】卢士衡<br>　　千年埋没竟何为，变化宜将万物齐。<br>　　安得风胡借方便，铸成神剑斩鲸鲵。
◎卷.16【僧房听雨】卢士衡<br>　　古寺松轩雨声别，寒窗听久诗魔发。<br>　　记得年前在赤城，石楼梦觉三更雪。
◎卷.17【题牡丹】卢士衡<br>　　万叶红绡剪尽春，丹青任写不如真。<br>　　风光九十无多日，难惜尊前折赠人。
◎卷.18【祖龙词】熊皦<br>　　平吞六国更何求，童女童男问十洲。<br>　　沧海不回应怅望，始知徐福解风流。
◎卷.19【谪居海上】熊皦<br>　　家临泾水隔秦川，来往关河路八千。<br>　　堪恨此身何处老，始皇桥畔又经年。
◎卷.20【冬日原居酬光上人见访】熊皎<br>　　吾道丧已久，吾师何此来。门无尘事闭，卷有国风开。<br>　　野迥霜先白，庭荒叶自堆。寒暄吟罢后，犹喜话天台。
◎卷.21【早梅】熊皎<br>　　江南近腊时，已亚雪中枝。一夜欲开尽，百花犹未知。<br>　　人情皆共惜，天意欲教迟。莫讶无浓艳，芳筵正好吹。
◎卷.22【怀三茅道友】熊皎<br>　　尘事何年解客嘲，十年容易到三茅。长思碧洞云窗下，<br>　　曾借黄庭雪夜抄。丹桂有心凭至论，五峰无信问深交。<br>　　杏坛仙侣应相笑，只为浮名未肯抛。
◎卷.23【赠胥尊师】熊皎<br>　　绿发童颜羽服轻，天台王屋几经行。云程去速因风起，<br>　　酒债还迟待药成。房闭十洲烟浪阔，箓开三洞鬼神惊。<br>　　他年华表重归日，却恐桑田已变更。
◎卷.24【句】熊皎<br>　　山前犹见月，陌上未逢人。（早行，以下见《雅言杂载》）<br>　　果熟秋先落，禽寒夜未栖。（《山居》）<br>　　深逢野草皆为药，静见樵人恐是仙。<br>　　厌听啼鸟梦醒后，慵扫落花春尽时。<br>　　废土有人耕不畏，古厅无讼醉何妨。（见《事文类聚》）
◎卷.25【塞上】赵延寿<br>　　黄沙风卷半空抛，云动阴山雪满郊。探水人回移帐就，<br>　　射雕箭落著弓抄。鸟逢霜果饥还啄，马渡冰河渴自跑。<br>　　占得高原肥草地，夜深生火折林梢。
◎卷.26【棋】高辇<br>　　野客围棋坐，支颐向暮秋。不言如守默，设计似平雠。<br>　　决胜虽关勇，防危亦合忧。看他终一局，白却少年头。
◎卷.27【句】高辇<br>　　飘飘送下遥天雪，飒飒吹干旅舍烟。（《冬风》，<br>　　见《吟窗杂录》）
◎卷.28【与李专美】韩昭裔<br>　　昭裔登庸汝未登，凤池鸡树冷如冰。<br>　　何如且作宣徽使，免被人呼粥饭僧。
◎卷.29【题龙窝洞】张仁溥<br>　　折花携酒看龙窝，镂玉长旌俊彦过。<br>　　他日各为云外客，碧纱笼却又如何。
◎卷.30【留题座主和凝旧阁】李瀚1<br>　　座主登庸归凤阙，门生批诏立鳌头。<br>　　玉堂旧阁多珍玩，可作西斋润笔不。
◎卷.31【题家园】杨昭俭<br>　　池莲憔悴无颜色，园竹低垂减翠阴。<br>　　园竹池莲莫惆怅，相看恰似主人心。
◎卷.32【书从事厅屏上】刘坦<br>　　金殿试回新折桂，将军留辟向江城。<br>　　思量一醉犹难得，辜负扬州管记名。
◎卷.33【题施璘画竹图】韦遵<br>　　枯箨危根缴石头，千竿交映近清流。<br>　　堪珍仲宝穷幽笔，留得荆湘一片秋。<br>第七百三十八卷
◎卷.1【陪游凤凰台献诗】宋齐丘<br>　　嵯峨压洪泉，岝峉撑碧落。宜哉秦始皇，不驱亦不凿。<br>　　上有布政台，八顾背城郭。山蹙龙虎健，水黑螭蜃作。<br>　　白虹欲吞人，赤骥相煿zh。画栋泥金碧，石路盘墝埆。<br>　　倒挂哭月猿，危立思天鹤。凿池养蛟龙，栽桐栖鸑鷟。<br>　　梁间燕教雏，石罅蛇悬壳。养花如养贤，去草如去恶。<br>　　日晚严城鼓，风来萧寺铎。扫地驱尘埃，剪蒿除鸟雀。<br>　　金桃带叶摘，绿李和衣嚼。贞竹无盛衰，媚柳先摇落。<br>　　尘飞景阳井，草合临春阁。芙蓉如佳人，回首似调谑。<br>　　当轩有直道，无人肯驻脚。夜半鼠窸窣，天阴鬼敲啄。<br>　　松孤不易立，石丑难安著。自怜啄木鸟，去蠹终不错。<br>　　晚风吹梧桐，树头鸣嚗嚗。峨峨江令石，青苔何淡薄。<br>　　不话兴亡事，举首思眇邈。吁哉未到此，褊劣同尺蠖。<br>　　笼鹤羡凫毛，猛虎爱蜗角。一日贤太守，与我观橐籥。<br>　　往往独自语，天帝相唯诺。风云偶不来，寰宇销一略。<br>　　我欲烹长鲸，四海为鼎镬。我欲取大鹏，天地为矰缴。<br>　　安得生羽翰，雄飞上寥廓。
◎卷.21【赠仰山慧度禅师】宋齐丘<br>　　初闻如自解，及见胜初闻。两鬓堆残雪，一身披断云。<br>　　道应齐古佛，高不揖吾君。稽首清凉月，萧然万象分。
◎卷.22【陪华林园试小妓羯鼓】宋齐丘<br>　　切断牙床镂紫金，最宜平稳玉槽深。因逢淑景开佳宴，<br>　　为出花奴奏雅音。掌底轻璁孤鹊噪，枝头干快乱蝉吟。<br>　　开元天子曾如此，今日将军好用心。
◎卷.23【句】宋齐丘<br>　　大似贤臣扶社稷，遇明则见暗还藏。（《影诗》，<br>　　见《吟窗杂录》）
◎卷.24【早朝】冯延巳<br>　　铜壶滴漏初昼，高阁鸡鸣半空。催启五门金锁，<br>　　犹垂三殿帘栊。阶前御柳摇绿，仗下宫花散红。<br>　　鸳瓦数行晓日，鸾旗百尺春风。侍臣踏舞重拜，<br>　　圣寿南山永同。
◎卷.25【句】冯延巳<br>　　青楼阿监应相笑，书记登坛又却回。
◎卷.26【感怀诗二章（奉使中原署馆壁）】韩熙载<br>　　仆本江北人，今作江南客。再去江北游，举目无相识。<br>　　金风吹我寒，秋月为谁白。不如归去来，江南有人忆。<br>　　未到故乡时，将为故乡好。及至亲得归，争如身不到。<br>　　目前相识无一人，出入空伤我怀抱。风雨萧萧旅馆秋，<br>　　归来窗下和衣倒。梦中忽到江南路，寻得花边旧居处。<br>　　桃脸蛾眉笑出门，争向前头拥将去。
◎卷.27【溧水无相寺赠僧】韩熙载<br>　　无相景幽远，山屏四面开。凭师领鹤去，待我挂冠来。<br>　　药为依时采，松宜绕舍栽。林泉自多兴，不是效刘雷。
◎卷.28【书歌妓泥金带】韩熙载<br>　　风柳摇摇无定枝，阳台云雨梦中归。<br>　　他年蓬岛音尘断，留取尊前旧舞衣。
◎卷.29【送徐铉流舒州（时铉弟锴亦贬乌江尉，亲友临江相送）】韩熙载<br>　　昔年凄断此江湄，风满征帆泪满衣。<br>　　今日重怜鶺鴒羽，不堪波上又分飞。
◎卷.30【句】韩熙载<br>　　几人平地上，看我半天中。（《登楼》见《吟窗杂录》）
◎卷.31【登祝融峰】李徵古<br>　　欲上祝融峰，先登古石桥。凿开巇嶮处，取路到丹霄。
◎卷.32【七岁吟】潘佑<br>　　朝游沧海东，暮归何太速。只因骑折白龙腰，<br>　　谪向人间三十六。
◎卷.33【送许处士坚往茅山】潘佑<br>　　天坛云似雪，玉洞水如琴。白云与流水，千载清人心。<br>　　君携布囊去，路长风满林。一入华阳洞，千秋那可寻。
◎卷.34【送人往宣城】潘佑<br>　　江畔送行人，千山生暮氛。谢安团扇上，为画敬亭云。
◎卷.35【失题】潘佑<br>　　谁家旧宅春无主，深院帘垂杏花雨。<br>　　香飞绿琐人未归，巢燕承尘默无语。
◎卷.36【句】潘佑<br>　　劝君此醉直须欢，明朝又是花狼藉。（见《野客丛谈》）
◎卷.37【寄孟宾于】李昉<br>　　初携书剑别湘潭，金榜标名第十三。昔日声名喧洛下，<br>　　近来诗价满江南。长为邑令情终屈，纵处曹郎志未甘。<br>　　莫学冯唐便休去，明君晚事未为惭。
◎卷.38【送孟宾于】马致恭<br>　　曾闻洛下缀神仙，火树南栖几十年。白首自忻丹桂在，<br>　　诗名已得四方传。行随秋渚将归雁，吟傍梅花欲雪天。<br>　　今日还家莫惆怅，不同初上渡头船。
◎卷.39【奉和圣制元日大雪登楼】张义方<br>　　恰当岁日纷纷落，天宝瑶花助物华。自古最先标瑞牒，<br>　　有谁轻拟比杨花。密飘粉署光同冷，静压青松势欲斜。<br>　　岂但小臣添兴咏，狂歌醉舞一家家。<br>第七百三十九卷
◎卷.1【中酒寄刘行军】李建勋<br>　　甚矣频频醉，神昏体亦虚。肺伤徒问药，发落不盈梳。<br>　　恋寝嫌明室，修生愧道书。西峰老僧语，相劝合何如。
◎卷.2【白雁】李建勋<br>　　东溪一白雁，毛羽何皎洁。薄暮浴清波，斜阳共明灭。<br>　　差池失群久，幽独依人切。旅食赖菰蒲，单栖怯霜雪。<br>　　边风昨夜起，顾影空哀咽。不及墙上乌，相将绕双阙。
◎卷.3【早春寄怀】李建勋<br>　　家山归未得，又是看春过。老觉光阴速，闲悲世路多。<br>　　风和吹岸柳，雪尽见庭莎。欲向东溪醉，狂眠一放歌。
◎卷.4【春日东山正堂作】李建勋<br>　　身闲赢得出，天气渐暄和。蜀马登山稳，南朝古寺多。<br>　　早花微弄色，新酒欲生波。从此唯行乐，闲愁奈我何。
◎卷.5【春日小园晨看兼招同舍】李建勋<br>　　最有杏花繁，枝枝若手抟。须知一春促，莫厌百回看。<br>　　鸟啭风潜息，蜂迟露未干。可容排饮否，兼折赠头冠。
◎卷.6【惜花寄孙员外】李建勋<br>　　朝始一枝开，暮复一枝落。只恐雨淋漓，又见春萧索。<br>　　侵晨结驷携酒徒，寻芳踏尽长安衢。思量少壮不自乐，<br>　　他日白头空叹吁。
◎卷.7【春日病中】李建勋<br>　　才得归闲去，还教病卧频。无由全胜意，终是负青春。<br>　　绿柳渐拂地，黄莺如唤人。方为医者劝，断酒已经旬。
◎卷.8【殴妓】李建勋<br>　　自为专房甚，匆匆有所伤。当时心已悔，彻夜手犹香。<br>　　恨枕堆云髻，啼襟搵月黄。起来犹忍恶，剪破绣鸳鸯。
◎卷.9【踏青樽前】李建勋<br>　　期君速行乐，不要旋还家。永日虽无雨，东风自落花。<br>　　诗毫粘酒淡，歌袖向人斜。薄暮忘归路，垂杨噪乱鸦。
◎卷.10【正月晦日】李建勋<br>　　莫倦寻春去，都无百日游。更堪正月过，已是一分休。<br>　　泉暖声才出，云寒势未收。晚来重作雪，翻为杏花愁。
◎卷.11【惜花】李建勋<br>　　白发今如此，红芳莫更催。预愁多日谢，翻怕十分开。<br>　　点滴无时雨，荒凉满地苔。闲阶一杯酒，惟待故人来。
◎卷.12【金谷园落花】李建勋<br>　　愁见清明后，纷纷盖地红。惜看难过日，自落不因风。<br>　　蝶散馀香在，莺啼半树空。堪悲一尊酒，从此似西东。
◎卷.13【柳花寄宋明府】李建勋<br>　　每爱江城里，青春向尽时。一回新雨歇，是处好风吹。<br>　　破石黏虫网，高楼扑酒旗。遥知陶令宅，五树正离披。
◎卷.14【送人】李建勋<br>　　相见未逾月，堪悲远别离。非君谁顾我，万里又南之。<br>　　雨逼清明日，花阴杜宇时。愁看挂帆处，鸥鸟共迟迟。
◎卷.15【闲游】李建勋<br>　　携酒复携觞，朝朝一似忙。马谙频到路，僧借旧眠床。<br>　　道胜他图薄，身闲白日长。扁舟动归思，高处见沧浪。
◎卷.16【柏梁隔句韵诗】李建勋<br>　　不喜长亭柳，枝枝拟送君。惟怜北窗□，树树解留人。<br>　　圆缺都如月，东西只似云。愁看离席散，归盖动行尘。
◎卷.17【赠赵学士】李建勋<br>　　常钦赵夫子，远作五侯宾。见面到今日，操心如古人。<br>　　醉同华席少，吟访野僧频。寂寂长河畔，荒斋与庙邻。
◎卷.18【春阴】李建勋<br>　　老雨不肯休，东风势还作。未放草蒙茸，已遣花萧索。<br>　　浮生何苦劳，触事妨行乐。寄语达生人，须知酒胜药。
◎卷.19【春日金谷园】李建勋<br>　　火急召亲宾，欢游莫厌频。日长徒似岁，花过即非春。<br>　　晚雨来何定，东风自不匀。须知三个月，不是负芳晨。
◎卷.20【夏日酬祥松二公见访】李建勋<br>　　多谢空门客，时时出草堂。从容非有约，淡薄不相忘。<br>　　池映春篁老，檐垂夏果香。西峰正清霁，自与拂吟床。
◎卷.21【怀赠操禅师】李建勋<br>　　尝忆曹溪子，龛居面碧嵩。杉松新夏后，雨雹夜禅中。<br>　　道匪因经悟，心能向物空。秋来得音信，又在剡山东。
◎卷.22【闲居秋思呈祥松二公】李建勋<br>　　秋光虽即好，客思转悠哉。去国身将老，流年雁又来。<br>　　叶红堆晚径，菊冷藉空罍。不得师相访，难将道自开。
◎卷.23【赋得冬日青溪草堂四十字】李建勋<br>　　莫道无幽致，常来到日西。地虽当北阙，天与设东溪。<br>　　疏苇寒多折，惊凫去不齐。坐中皆作者，长爱觅分题。
◎卷.24【溪斋】李建勋<br>　　水木绕吾庐，搴帘晚槛虚。衰条寒露鹊，幽果落惊鱼。<br>　　爱酒贫还甚，趋时老更疏。乖慵自有素，不是忽簪裾。
◎卷.25【留题爱敬寺】李建勋<br>　　野性竟未改，何以居朝廷。空为百官首，但爱千峰青。<br>　　南风新雨后，与客携觞行。斜阳惜归去，万壑啼鸟声。
◎卷.26【小园】李建勋<br>　　小园吾所好，栽植忘劳形。晚果经秋赤，寒蔬近社青。<br>　　竹萝荒引蔓，土井浅生萍。更欲从人劝，凭高置草亭。
◎卷.27【宿山房】李建勋<br>　　石窗灯欲尽，松槛月还明。就枕浑无睡，披衣却出行。<br>　　岩高泉乱滴，林动鸟时惊。倏忽山钟曙，喧喧仆马声。
◎卷.28【金陵所居青溪草堂闲兴】李建勋<br>　　窗外皆连水，杉松欲作林。自怜趋竞地，独有爱闲心。<br>　　素壁题看遍，危冠醉不簪。江僧暮相访，帘卷见秋岑。
◎卷.29【阙下偶书寄孙员外】李建勋<br>　　长安驱驰地，贵贱共悠悠。白日谁相促，劳生自不休。<br>　　凤翔双阙晓，蝉噪六街秋。独有南宫客，时来话钓舟。
◎卷.30【寄魏郎中】李建勋<br>　　碌碌但随群，蒿兰任不分。未尝矜有道，求遇向吾君。<br>　　逸驾秋寻寺，长歌醉望云。高斋纸屏古，尘暗北山文。
◎卷.31【病中书怀寄王二十六】李建勋<br>　　落叶满山州，闲眠病未瘳。窗阴连竹枕，药气染茶瓯。<br>　　路匪人遮去，官须自觅休。焉宜更羸老，扶杖作公侯。
◎卷.32【采菊】李建勋<br>　　簇簇竟相鲜，一枝开几番。味甘资麹糵，香好胜兰荪。<br>　　古道风摇远，荒篱露压繁。盈筐时采得，服饵近知门。
◎卷.33【送王郎中之官吉水】李建勋<br>　　南望庐陵郡，山连五岭长。吾君怜远俗，从事辍名郎。<br>　　移户多无土，春蚕不满筐。惟应劳赞画，溪峒况强梁。
◎卷.34【孤雁】李建勋<br>　　欲食不敢食，合栖犹未栖。闻风亦惊过，避缴恨飞低。<br>　　水阔缘湘困，云寒过碛迷。悲鸣感人意，不见夜乌啼。
◎卷.35【赠送致仕郎中】李建勋<br>　　鹤立瘦棱棱，髭长白似银。衣冠皆古制，气貌异常人。<br>　　听雪添诗思，看山滞酒巡。西峰重归路，唯许野僧亲。
◎卷.36【宿友人山居寄司徒相公】李建勋<br>　　雨雪正霏霏，令人不忆归。地炉僧坐暖，山枿火声肥。<br>　　隔纸烘茶蕊，移铛剥芋衣。知君在霄汉，此兴得还稀。<br>　　郢客相寻夜，荒庭雪洒篙。虚堂看向曙，吟坐共忘劳。<br>　　溪冻声全减，灯寒焰不高。他人莫相笑，未易会吾曹。
◎卷.37【感故府二首】李建勋<br>　　戚戚复戚戚，期怀安可释。百年金石心，中路生死隔。<br>　　新坟应草合，旧地空苔色。白日灯荧荧，凝尘满几席。<br>　　悒悒复悒悒，思君安可及。永日在阶前，披衣随风立。<br>　　高楼暮角断，远树寒鸦集。惆怅几行书，遗踪墨犹湿。
◎卷.38【田家三首】李建勋<br>　　毕岁知无事，兵销复旧丁。竹门桑径狭，春日稻畦青。<br>　　犬吠隈篱落，鸡飞上碓桯。归田起囗思，蛙叫草冥冥。<br>　　不识城中路，熙熙乐有年。木槃擎社酒，瓦鼓送神钱。<br>　　霜落牛归屋，禾收雀满田。遥陂过秋水，闲阁钓鱼船。<br>　　长爱田家事，时时欲一过。垣篱皆树槿，厅院亦堆禾。<br>　　病果因风落，寒蔬向日多。遥闻数声笛，牛晚下前坡。
◎卷.39【新竹】李建勋<br>　　袅袅薰风软，娟娟湛露光。参差仙子仗，迤逦羽林枪。<br>　　迥去侵花地，斜来破藓墙。箨干犹抱翠，粉腻若涂装。<br>　　径曲茎难数，阴疏叶未长。懒嫌吟客倚，甘畏夏虫伤。<br>　　映水如争立，当轩自著行。北亭尊酒兴，还为此君狂。
◎卷.40【归燕词】李建勋<br>　　羽翼势虽微，云霄亦可期。飞翻自有路，鸿鹄莫相嗤。<br>　　待侣临书幌，寻泥傍藻池。冲人穿柳径，捕蝶绕花枝。<br>　　广厦来应遍，深宫去不疑。雕梁声上下，烟浦影参差。<br>　　旧地人潜换，新巢雀谩窥。双双暮归处，疏雨满江湄。
◎卷.41【题魏坛二首】李建勋<br>　　不遇至真传道要，曾看真诰亦何为。旧碑经乱沈荒涧，<br>　　灵篆因耕出故基。蛙黾自喧浇药井，牛羊闲过放生池。<br>　　萧条夕景空坛畔，朽桧枝斜绿蔓垂。<br>　　一寻遗迹到仙乡，云鹤沈沈思渺茫。丹井岁深生草木，<br>　　芝田春废卧牛羊。雨淋残画摧荒壁，鼠引饥蛇落坏梁。<br>　　薄暮欲归仍伫立，菖蒲风起水泱泱。
◎卷.42【东楼看雪】李建勋<br>　　一上高楼醉复醒，日西江雪更冥冥。化风吹火全无气，<br>　　平望惟松少露青。腊内不妨南地少，夜长应得小窗听。<br>　　因思旧隐匡庐日，闲看杉柽掩石扃。
◎卷.43【落花】李建勋<br>　　惜花无计又花残，独绕芳丛不忍看。暖艳动随莺翅落，<br>　　冷香愁杂燕泥干。绿珠倚槛魂初散，巫峡归云梦又阑。<br>　　忍把一尊重命乐，送春招客亦何欢。
◎卷.44【春雪】李建勋<br>　　南国春寒朔气回，霏霏还阻百花开。全移暖律何方去，<br>　　似误新莺昨日来。平野旋销难蔽草，远林高缀却遮梅。<br>　　不知金勒谁家子，只待晴明赏帝台。
◎卷.45【重戏和春雪寄沈员外】李建勋<br>　　谁道江南要雪难，半春犹得倚楼看。却遮迟日偷莺暖，<br>　　密洒西风借鹤寒。散漫不容梨艳去，轻明应笑玉华干。<br>　　和来琼什虽无敌，且是侬家比兴残。
◎卷.46【春日尊前示从事】李建勋<br>　　州中案牍鱼鳞密，界上军书竹节稠。眼底好花浑似雪，<br>　　瓮头春酒漫如油。东君不为留迟日，清镜唯知促白头。<br>　　最觉此春无气味，不如庭草解忘忧。
◎卷.47【尊前】李建勋<br>　　官为将相复何求，世路多端早合休。渐老更知春可惜，<br>　　正欢唯怕客难留。雨催草色还依旧，晴放花枝始自由。<br>　　莫厌百壶相劝倒，免教无事结闲愁。
◎卷.48【蔷薇二首】李建勋<br>　　万蕊争开照槛光，诗家何物可相方。锦江风撼云霞碎，<br>　　仙子衣飘黼黻香。裛露早英浓压架，背人狂蔓暗穿墙。<br>　　彩笺蛮榼旬休日，欲召亲宾看一场。<br>　　拂檐拖地对前墀，蝶影蜂声烂熳时。万倍馨香胜玉蕊，<br>　　一生颜色笑西施。忘归醉客临高架，恃宠佳人索好枝。<br>　　将并舞腰谁得及，惹衣伤手尽从伊。
◎卷.49【残牡丹】李建勋<br>　　肠断题诗如执别，芳茵愁更绕阑铺。风飘金蕊看全落，<br>　　露滴檀英又暂苏。失意婕妤妆渐薄，背身妃子病难扶。<br>　　回看池馆春休也，又是迢迢看画图。
◎卷.50【春雨二首】李建勋<br>　　春霖未免妨游赏，唯到诗家自有情。花径不通新草合，<br>　　兰舟初动曲池平。净缘高树莓苔色，饥集虚廊燕雀声。<br>　　闲忆昔年为客处，闷留山馆阻行行。<br>　　萧萧春雨密还疏，景象三时固不如，寒入远林莺翅重，<br>　　暖抽新麦土膏虚。细蒙台榭微兼日，潜涨涟漪欲动鱼。<br>　　唯称乖慵多睡者，掩门中酒览闲书。
◎卷.51【醉中惜花更书与诸从事】李建勋<br>　　公退寻芳已是迟，莫因他事更来稀。未经旬日唯忧落，<br>　　算有开时不合归。歌槛宴馀风袅袅，闲园吟散雨霏霏。<br>　　高楼鼓绝重门闭，长为抛回恨解衣。
◎卷.52【和判官喜雨】李建勋<br>　　去祷山川尚未还，云雷寻作远声寒。人情便似秋登悦，<br>　　天色休劳夜起看。高槛气浓藏柳郭，小庭流拥没花坛。<br>　　须知太守重墙内，心极农夫望处欢。
◎卷.53【离阙下日感恩】李建勋<br>　　二年尘冒处中台，喜得南归退不才。即路敢期皇子送，<br>　　出关犹有御书来。未知天地恩何报，翻对江山思莫开。<br>　　斜日苇汀凝立处，远波微飏翠如苔。
◎卷.54【细雨遥怀故人】李建勋<br>　　江云未散东风暖，溟蒙正在高楼见。细柳缘堤少过人，<br>　　平芜隔水时飞燕。我有近诗谁与和，忆君狂醉愁难破。<br>　　昨夜南窗不得眠，闲阶点滴回灯坐。
◎卷.55【春水】李建勋<br>　　万派争流雨过时，晚来春静更逶迤。轻鸥散绕夫差国，<br>　　远树微分夏禹祠。青岸渐平濡柳带，旧溪应暖负莼丝。<br>　　风鬟倚楫谁家子，愁看鸳鸯望所之。
◎卷.56【蝶】李建勋<br>　　粉蝶翩翩若有期，南园长是到春归。闲依柳带参差起，<br>　　困傍桃花独自飞。潜被燕惊还散乱，偶因人逐入帘帏。<br>　　晚来欲雨东风急，回看池塘影渐稀。
◎卷.57【中春写怀寄沈彬员外】李建勋<br>　　省从骑竹学讴吟，便殢光阴役此心。寓目不能闲一日，<br>　　闭门长胜得千金。窗悬夜雨残灯在，庭掩春风落絮深。<br>　　唯有故人同此兴，近来何事懒相寻。
◎卷.58【钟山寺避暑勉二三子】李建勋<br>　　楼台虽少景何深，满地青苔胜布金。松影晚留僧共坐，<br>　　水声闲与客同寻。清凉会拟归莲社，沈湎终须弃竹林。<br>　　长爱寄吟经案上，石窗秋霁向千岑。
◎卷.59【道林寺】李建勋<br>　　虽向钟峰数寺连，就中奇胜出其间。不教幽树妨闲地，<br>　　别著高窗向远山。莲沼水从双涧入，客堂僧自九华还。<br>　　无因得结香灯社，空向王门玷玉班。
◎卷.60【和致仕沈郎中】李建勋<br>　　欲谋休退尚因循，且向东溪种白蘋。谬应星辰居四辅，<br>　　终期冠褐作闲人。城中隔日趋朝懒，楚外千峰入梦频。<br>　　残照晚庭沈醉醒，静吟斜倚老松身。
◎卷.61【醉中咏梅花】李建勋<br>　　十月清霜尚未寒，雪英重叠已如抟。还悲独咏东园里，<br>　　老作南州刺史看。北客见皆惊节气，郡僚痴欲望杯盘。<br>　　交亲罕至长安远，一醉如泥岂自欢。
◎卷.62【闲出书怀】李建勋<br>　　闲游何用问东西，寓兴皆非有所期。断酒只携僧共去，<br>　　看山从听马行迟。溪田雨涨禾生耳，原野莺啼黍熟时。<br>　　应有交亲长笑我，独轻人事鬓将衰。
◎卷.63【寺居陆处士相访，感怀却寄二三友人】李建勋<br>　　湘寺闲居亦半年，就中昨夜好潸然。人归远岫疏钟后，<br>　　雪打高杉古屋前。投足正逢他国乱，冥心未解祖师禅。<br>　　炉烟向冷孤灯下，唯有寒吟到曙天。
◎卷.64【春雪】李建勋<br>　　随风竟日势漫漫，特地繁于故岁看。幽榭冻黏花屋重，<br>　　短檐斜湿燕巢寒。闲听不寐诗魂爽，净吃无厌酒肺干。<br>　　莫道便为桑麦药，亦胜焦涸到春残。
◎卷.65【惜花】李建勋<br>　　淡淡西园日又垂，一尊何忍负芳枝。莫言风雨长相促，<br>　　直是晴明得几时。心破只愁莺践落，眼穿唯怕客来迟。<br>　　年年使我成狂叟，肠断红笺几首诗。
◎卷.66【梅花寄所亲】李建勋<br>　　一气才新物未知，每惭青律与先吹。雪霜迷素犹嫌早，<br>　　桃杏虽红且后时。云鬓自黏飘处粉，玉鞭谁指出墙枝。<br>　　老夫多病无风味，只向尊前咏旧诗。
◎卷.67【登升元阁】李建勋<br>　　登高始觉太虚宽，白雪须知唱和难。云渡琐窗金榜湿，<br>　　月移珠箔水精寒。九天星象帘前见，六代城池直下观。<br>　　唯有上层人未到，金乌飞过拂阑干。
◎卷.68【雪有作】李建勋<br>　　霏霏奕奕满寒空，况是难逢值腊中。未白已堪张宴会，<br>　　渐繁偏好去帘栊。庭莎易集看盈地，池柳难装旋逐风。<br>　　长爱清华入诗句，预愁迟日放消融。
◎卷.69【宫词】李建勋<br>　　自远凝旒守上阳，舞衣顿减旧朝香。帘垂粉阁春将尽，<br>　　门掩梨花日渐长。草色深浓封辇路，水声低咽转宫墙。<br>　　君王一去不回驾，皓齿青蛾空断肠。
◎卷.70【晚春送牡丹】李建勋<br>　　携觞邀客绕朱阑，肠断残春送牡丹。风雨数来留不得，<br>　　离披将谢忍重看。氛氲兰麝香初减，零落云霞色渐干。<br>　　借问少年能几许，不许推酒厌杯盘。
◎卷.71【岁暮晚泊，望庐山不见，因怀岳僧呈察判】李建勋<br>　　贪程只为看庐阜，及到停舟恨颇浓。云暗半空藏万仞，<br>　　雪迷双瀑在中峰。林端莫辨曾游路，鸟际微闻向暮钟。<br>　　长愧昔年招我入，共寻香社见芙蓉。
◎卷.72【重台莲】李建勋<br>　　斜倚秋风绝比伦，千英和露染难匀。自为祥瑞生南国，<br>　　谁把丹青寄北人。明月几宵同绿水，牡丹无路出红尘。<br>　　怜伊不算多时立，赢得馨香暗上身。
◎卷.73【迎神】李建勋<br>　　攂蛮鼍，吟塞笛，女巫结束分行立。空中再拜神且来，<br>　　满奠椒浆齐献揖。阴风窣窣吹纸钱，妖巫瞑目传神言。<br>　　与君降福为丰年，莫教赛祀亏常筵。
◎卷.74【春词】李建勋<br>　　日高闲步下堂阶，细草春莎没绣鞋。<br>　　折得玫瑰花一朵，凭君簪向凤凰钗。
◎卷.75【独夜作】李建勋<br>　　佳人一去无消息，梦觉香残愁复入。<br>　　空庭悄悄月如霜，独倚阑干伴花立。
◎卷.76【竹】李建勋<br>　　琼节高吹宿凤枝，风流交我立忘归。<br>　　最怜瑟瑟斜阳下，花影相和满客衣。
◎卷.77【清明日】李建勋<br>　　他皆携酒寻芳去，我独关门好静眠。<br>　　唯有杨花似相觅，因风时复到床前。
◎卷.78【宫词】李建勋<br>　　宫门长闭舞衣闲，略识君王鬓便斑。<br>　　却羡落花春不管，御沟流得到人间。
◎卷.79【送喻炼师归茅山】李建勋<br>　　休粮知几载，脸色似桃红。半醉离城去，单衣行雪中。<br>　　水声茅洞晓，云影石房空。莫学秦时客，音书便不通。
◎卷.80【和元宗元日大雪登楼】李建勋<br>　　纷纷忽降当元会，著物轻明似月华。狂洒玉墀初散絮，<br>　　密黏宫树未妨花。迥封双阙千寻峭，冷压南山万仞斜。<br>　　宁意传来中使出，御题先赐老僧家。
◎卷.81【游栖霞寺】李建勋<br>　　养花天气近平分，瘦马来敲白下门。晓色未开山意远，<br>　　春容犹淡月华昏。琅琊冷落存遗迹，篱舍稀疏带旧村。<br>　　此地几经人聚散，只今王谢独名存。
◎卷.82【答汤悦】李建勋<br>　　司空犹不作，那敢作司徒。幸有山翁号，如何不见呼。
◎卷.83【金山】李建勋<br>　　不嗟白发曾游此，不叹征帆无了期。<br>　　尽日凭阑谁会我，只悲不见韩垂诗。
◎卷.84【送李冠（冠善吹中管）】李建勋<br>　　匀如春涧长流水，怨似秋枝欲断蝉。<br>　　可惜人间容易听，清声不到御楼前。
◎卷.85【游宋兴寺东岩】李建勋<br>　　几年不到东岩下，旧住僧亡屋亦无。<br>　　寒日萧条何物在，朽松经烧石池枯。
◎卷.86【批周宗书后】李建勋<br>　　偶罢阿衡来典郡，固无闲物可应官。<br>　　凭君为报群胥道，莫作循州刺史看。
◎卷.87【题信果观壁】李建勋<br>　　春来涨水流而活，晓色西山势似行。<br>　　玉洞主人经劫在，携竿步步就长生。
◎卷.88【送八分书与友人，继以诗】李建勋<br>　　跁跒为诗跁跒书，不封将去寄仙都。<br>　　仙翁拍手应相笑，得似秦朝次仲无。
◎卷.89【句】李建勋<br>　　桃花流水须长信，不学刘郎去又来。（见《南唐近事》）<br>　　粟多未必全为计，师老须防有伏兵。（《寄冯延鲁使闽》）<br>　　遍寻云壑重题石，欲下山门更倚松。（《留别钟山》，<br>　　见《吟窗杂录》）<br>第七百四十卷
◎卷.1【蟠溪怀古】孟宾于<br>　　良哉吕尚父，深隐始归周。钓石千年在，春风一水流。<br>　　松根盘藓石，花影卧沙鸥。谁更怀韬术，追思古渡头。
◎卷.2【怀连上旧居】孟宾于<br>　　闲思连上景难齐，树绕仙乡路绕溪。明月夜舟渔父唱，<br>　　春风平野鹧鸪啼。城边寄信归云外，花下倾杯到日西。<br>　　更忆海阳垂钓侣，昔年相遇草萋萋。
◎卷.3【公子行】孟宾于<br>　　锦衣红夺彩霞明，侵晓春游向野庭。<br>　　不识农夫辛苦力，骄骢蹋烂麦青春。
◎卷.4【湘江亭】孟宾于<br>　　独宿大中年里寺，樊笼得出事无心。<br>　　寒山梦觉一声磬，霜叶满林秋正深。
◎卷.5【题梅仙馆】孟宾于<br>　　仙界路遥云缥缈，古坛风冷叶萧骚。<br>　　后来岂合言淹滞，一尉升腾道最高。
◎卷.6【题颜氏亭宇】孟宾于<br>　　园林萧洒闻来久，欲访因循二十秋。<br>　　今日开襟吟不尽，碧山重叠水长流。
◎卷.7【晚眺】孟宾于<br>　　倚杖残秋里，吟中四顾频。西风天际雁，落日渡头人。<br>　　草色衰平野，山阴敛暮尘。却寻苔径去，明月照村邻。
◎卷.8【献主司】孟宾于<br>　　那堪雨后更闻蝉，溪隔重湖路七千。<br>　　忆昔故园杨柳岸，全家送上渡头船。
◎卷.9【句】孟宾于<br>　　远树连沙静，闲舟入浦迟。（《夏日曲江》）<br>　　帘垂群吏散，苔长讼庭闲。（赠徐明府，并《诗中旨格》）<br>　　去年曾折处，今日又垂条。（《柳》以下《吟窗杂录》）<br>　　早知落处随疏雨，悔得开时顺暖风。（《落花》）<br>　　千家帘幕春空在，几处楼台月自明。（《落花》）<br>　　腊雪化为流水去，春风吹出好山来。（《雪霁》）<br>　　昔日声尘喧洛下，近年诗句满江南。（《寄李昉》）<br>　　匝地人家凭槛见，远山秋色卷帘看。（《永州法华寺高轩》，<br>　　《诗话总龟》）<br>　　蟾宫空手下，泽国更谁来。<br>　　水国二亲应探榜，龙门三月又伤春。<br>　　仙鸟却回空说梦，清朝未达自嫌身。<br>　　失意从他桃李春，嵩阳经过歇行尘。<br>　　云僧不见城中事，问是今年第几人。<br>　　因逢日者教重应，忍被云僧劝却归。（宾于应举，<br>　　卜于华山神。一年乞一珓，凡六掷而得吉兆。后果验，<br>　　每年下第有诗。《郡阁雅谈》）
◎卷.10【九日陪董内召登高】廖匡图<br>　　祝融峰下逢嘉节，相对那能不怆神。烟里共寻幽涧菊，<br>　　樽前俱是异乡人。遥山带日应连越，孤雁来时想别秦。<br>　　自古登高尽惆怅，茱萸休笑泪盈巾。
◎卷.11【赠泉陵上人】廖匡图<br>　　暂把枯藤倚碧根，禅堂初创楚江濆。直疑松小难留鹤，<br>　　未信山低住得云。草接寺桥牛笛近，日衔村树鸟行分。<br>　　每来共忆曾游处，万壑泉声绝顶闻。
◎卷.12【和人赠沈彬】廖匡图<br>　　冥鸿迹在烟霞上，燕雀休夸大厦巢。名利最为浮世重，<br>　　古今能有几人抛。逼真但使心无著，混俗何妨手强抄。<br>　　深喜卜居连岳色，水边竹下得论交。
◎卷.13【松】廖匡图<br>　　曾于西晋封中散，又向东吴作大夫。浓翠自知千古在，<br>　　清声谁道四时无。枝柯偃后龙蛇老，根脚盘来爪距粗。<br>　　直待素秋摇落日，始将凡木斗荣枯。
◎卷.14【句】廖匡图<br>　　正悲世上事无限，细看水中尘更多。（《永州江干感兴》）
◎卷.15【中秋月】廖凝<br>　　九十日秋色，今宵已半分。孤光含列宿，四面绝纤云。<br>　　众木排疏影，寒流叠细纹。遥遥望丹桂，心绪正纷纷。
◎卷.16【闻蝉】廖凝<br>　　一声初应候，万木已西风。偏感异乡客，先于离塞鸿。<br>　　日斜金谷静，雨过石城空。此处不堪听，萧条千古同。
◎卷.17【彭泽解印】廖凝<br>　　五斗徒劳谩折腰，三年两鬓为谁焦。<br>　　今朝官满重归去，还挈来时旧酒瓢。
◎卷.18【句】廖凝<br>　　满汀沤不散，一局黑全输。（《十岁咏棋》，<br>　　《郡阁雅谈》云：作者见之曰：“必垂名于后。”）<br>　　猎回千帐雪，探密大河冰。（以下并《吟窗杂录》）<br>　　落尽最高树，始知松柏青。（《落叶》）<br>　　饭僧春岭蕨，醒酒雪潭鱼。（《赠史虚白》）<br>　　风清竹阁留僧宿，雨湿莎庭放吏衙。（《宰彭泽作》）<br>　　红踯躅繁金殿暖，碧芙蓉笑水宫秋。（《锦绣万花谷》）
◎卷.19【赠廖凝（时凝居南岳）】韦鼎<br>　　君与白云邻，生涯久忍贫。姓名高雅道，寰海许何人。<br>　　岳气秋来早，亭寒果落新。几回吟石畔，孤鹤自相亲。
◎卷.20【寄庐山白上人】左偃<br>　　潦倒门前客，闲眠岁又残。连天数峰雪，终日与谁看。<br>　　万丈高松古，千寻落水寒。仍闻有新作，懒寄入长安。
◎卷.21【寄韩侍郎】左偃<br>　　谋身谋隐两无成，拙计深惭负耦耕。渐老可堪怀故国，<br>　　多愁翻觉厌浮生。言诗幸遇明公许，守朴甘遭俗者轻。<br>　　今日况闻搜草泽，独悲憔悴卧升平。
◎卷.22【汉宫词】左偃<br>　　寒烛照清夜，笙歌隔藓墙。一从飞燕入，便不见君王。
◎卷.23【送君去】左偃<br>　　关河月未晓，行子心已急。佳人无一言，独背残灯泣。
◎卷.24【秋晚野望】左偃<br>　　倚筇聊一望，何处是秦川。草色初晴路，鸿声欲暮天。
◎卷.25【郊原晚望怀李秘书】左偃<br>　　归鸟入平野，寒云在远村。徒令睇望久，不复见王孙。
◎卷.26【言怀别同志】左偃<br>　　渐老将谁托，劳生每自惭。何当重携手，风雨满江南。
◎卷.27【江上晚泊】左偃<br>　　寒云淡淡天无际，片帆落处沙鸥起。<br>　　水阔风高日复斜，扁舟独宿芦花里。
◎卷.28【寄鉴上人】左偃<br>　　一从携手阻戈鋋，屈指如今已十年。<br>　　长记二林同宿夜，竹斋听雨共忘眠。
◎卷.29【送人】左偃<br>　　一茎两茎华发生，千枝万枝梨花白。<br>　　春色江南独未归，今朝又送还乡客。
◎卷.30【句】左偃<br>　　胡笳闻欲死，汉月望还生。（《昭君怨》）<br>　　日华离碧海，云影散青霄。（《早日》）<br>第七百四十一卷
◎卷.1【景阳台怀古】陈贶<br>　　景阳六朝地，运极自依依。一会皆同是，到头谁论非。<br>　　酒浓沈远虑，花好失前机。见此尤宜戒，正当家国肥。
◎卷.2【石城怀古】刘洞<br>　　石城古岸头，一望思悠悠。几许六朝事，不禁江水流。
◎卷.3【句】刘洞<br>　　千里长江皆渡马，十年养士得何人。<br>　　翻忆潘郎章奏内，愔愔日暮好沾巾。（《江南野录》：<br>　　金陵受围，洞为七言诗，榜路傍云云。“家国愔愔，<br>　　如日将暮”，潘佑谏表中语也）<br>　　百骸同草木，万象入心灵。（夜坐，《吟窗杂录》）
◎卷.4【旅怀】江为<br>　　迢迢江汉路，秋色又堪惊。半夜闻鸿雁，多年别弟兄。<br>　　高风云影断，微雨菊花明。欲寄东归信，裴回无限情。
◎卷.5【江行】江为<br>　　越信隔年稀，孤舟几梦归。月寒花露重，江晚水烟微。<br>　　峰直帆相望，沙空鸟自飞。何时洞庭上，春雨满蓑衣。
◎卷.6【登润州城】江为<br>　　天末江城晚，登临客望迷。春潮平岛屿，残雨隔虹霓。<br>　　鸟与孤帆远，烟和独树低。乡山何处是，目断广陵西。
◎卷.7【岳阳楼】江为<br>　　倚楼高望极，展转念前途。晚叶红残楚，秋江碧入吴。<br>　　云中来雁急，天末去帆孤。明月谁同我，悠悠上帝都。
◎卷.8【送客】江为<br>　　明月孤舟远，吟髭镊更华。天形围泽国，秋色露人家。<br>　　水馆萤交影，霜洲橘委花。何当寻旧隐，泉石好生涯。
◎卷.9【临刑诗】江为<br>　　街鼓侵人急，西倾日欲斜。黄泉无旅店，今夜宿谁家。
◎卷.10【塞下曲】江为<br>　　万里黄云冻不飞，碛烟烽火夜深微。<br>　　胡儿移帐寒笳绝，雪路时闻探马归。
◎卷.11【隋堤柳】江为<br>　　锦缆龙舟万里来，醉乡繁盛忽尘埃。<br>　　空馀两岸千株柳，雨叶风花作恨媒。
◎卷.12【句】江为<br>　　吟登萧寺旃檀阁，醉倚王家玳瑁筵。（《题白鹿寺》）<br>　　远远朝宗出白云，方圆随处性长存。（《水》，<br>　　见《吟窗杂录》）
◎卷.13【咏鹰（越归南唐初投鄂帅张宣，久不见知，以鹰诗诮之）】高越<br>　　雪爪星眸世所稀，摩天专待振毛衣。<br>　　虞人莫谩张罗网，未肯平原浅草飞。<br>第七百四十二卷
◎卷.1【惜花】张泌<br>　　蝶散莺啼尚数枝，日斜风定更离披。<br>　　看多记得伤心事，金谷楼前委地时。
◎卷.2【寄人】张泌<br>　　别梦依依到谢家，小廊回合曲阑斜。<br>　　多情只有春庭月，犹为离人照落花。<br>　　酷怜风月为多情，还到春时别恨生。<br>　　倚柱寻思倍惆怅，一场春梦不分明。
◎卷.3【边上】张泌<br>　　戍楼吹角起征鸿，猎猎寒旌背晚风。千里暮烟愁不尽，<br>　　一川秋草恨无穷。山河惨澹关城闭，人物萧条市井空。<br>　　只此旅魂招未得，更堪回首夕阳中。
◎卷.4【长安道中早行】张泌<br>　　客离孤馆一灯残，牢落星河欲曙天。鸡唱未沈函谷月，<br>　　雁声新度灞陵烟。浮生已悟庄周蝶，壮志仍输祖逖鞭。<br>　　何事悠悠策羸马，此中辛苦过流年。
◎卷.5【洞庭阻风】张泌<br>　　空江浩荡景萧然，尽日菰蒲泊钓船。青草浪高三月渡，<br>　　绿杨花扑一溪烟。情多莫举伤春目，愁极兼无买酒钱。<br>　　犹有渔人数家住，不成村落夕阳边。
◎卷.6【春日旅泊桂州】张泌<br>　　暖风芳草竟芊绵，多病多愁负少年。弱柳未胜寒食雨，<br>　　好花争奈夕阳天。溪边物色堪图画，林畔莺声似管弦。<br>　　独有离人开泪眼，强凭杯酒亦潸然。
◎卷.7【晚次湘源县】张泌<br>　　烟郭遥闻向晚鸡，水平舟静浪声齐。高林带雨杨梅熟，<br>　　曲岸笼云谢豹啼。二女庙荒汀树老，九疑山碧楚天低。<br>　　湘南自古多离怨，莫动哀吟易惨凄。
◎卷.8【惆怅吟】张泌<br>　　秋风丹叶动荒城，惨澹云遮日半明。昼梦却因惆怅得，<br>　　晚愁多为别离生。江淹彩笔空留恨，壮叟玄谭未及情。<br>　　千古怨魂销不得，一江寒浪若为平。
◎卷.9【秋晚过洞庭】张泌<br>　　征帆初挂酒初酣，暮景离情两不堪。千里晚霞云梦北，<br>　　一洲霜橘洞庭南。溪风送雨过秋寺，涧石惊龙落夜潭。<br>　　莫把羁魂吊湘魄，九疑愁绝锁烟岚。
◎卷.10【题华严寺木塔】张泌<br>　　六街晴色动秋光，雨霁凭高只易伤。一曲晚烟浮渭水，<br>　　半桥斜日照咸阳。休将世路悲尘事，莫指云山认故乡。<br>　　回首汉宫楼阁暮，数声钟鼓自微茫。
◎卷.11【经旧游】张泌<br>　　暂到高唐晓又还，丁香结梦水潺潺。<br>　　不知云雨归何处，历历空留十二山。
◎卷.12【碧户】张泌<br>　　碧户扃鱼锁，兰窗掩镜台。落花疑怅望，归燕自裴回。<br>　　咏絮知难敌，伤春不易裁。恨从芳草起，愁为晚风来。<br>　　衣惹湘云薄，眉分楚岫开。香浓眠旧枕，梦好醉春杯。<br>　　小障明金凤，幽屏点翠苔。宝筝横塞雁，怨笛落江梅。<br>　　卓氏仍多酒，相如正富才。莫教琴上意，翻作鹤声哀。
◎卷.13【芍药】张泌<br>　　香清粉澹怨残春，蝶翅蜂须恋蕊尘。闲倚晚风生怅望，<br>　　静留迟日学因循。休将薜荔为青琐，好与玫瑰作近邻。<br>　　零落若教随暮雨，又应愁杀别离人。
◎卷.14【春晚谣】张泌<br>　　雨微微，烟霏霏，小庭半拆红蔷薇。钿筝斜倚画屏曲，<br>　　零落几行金雁飞。萧关梦断无寻处，万叠春波起南浦。<br>　　凌乱杨花扑绣帘，晚窗时有流莺语。
◎卷.15【所思】张泌<br>　　空塘水碧春雨微，东风散漫杨柳飞。依依南浦梦犹在，<br>　　脉脉高唐云不归。江头日暮多芳草，极目伤心烟悄悄。<br>　　隔江红杏一枝明，似玉佳人俯清沼。休向春台更回望，<br>　　销魂自古因惆怅。银河碧海共无情，两处悠悠起风浪。
◎卷.16【春夕言怀】张泌<br>　　风透疏帘月满庭，倚栏无事倍伤情。烟垂柳带纤腰软，<br>　　露滴花房怨脸明。愁逐野云销不尽，情随春浪去难平。<br>　　幽窗谩结相思梦，欲化西园蝶未成。
◎卷.17【春江雨】张泌<br>　　雨溟溟，风泠泠，老松瘦竹临烟汀。空江冷落野云重，<br>　　村中鬼火微如星。夜惊溪上渔人起，滴沥篷声满愁耳。<br>　　子规叫断独未眠，罨岸春涛打船尾。
◎卷.18【送容州中丞赴镇】张泌<br>　　交趾同星坐，龙泉佩斗文。烧香翠羽帐，看舞郁金裙。<br>　　鹢首冲泷浪，犀渠拂岭云。莫教铜柱北，只说马将军。
◎卷.19【赠韩道士】张泌<br>　　日暮秋风吹野花，上清归客意无涯。桃源寂寂烟霞闭，<br>　　天路悠悠星汉斜。还似世人生白发，定知仙骨变黄芽。<br>　　东城南陌频相见，应是壶中别有家。<br>第七百四十三卷
◎卷.1【甘露寺】孙鲂<br>　　寒暄皆有景，孤绝画难形。地拱千寻嶮，天垂四面青。<br>　　昼灯笼雁塔，夜磬彻渔汀。最爱僧房好，波光满户庭。
◎卷.2【题金山寺】孙鲂<br>　　万古波心寺，金山名目新。天多剩得月，地少不生尘。<br>　　过橹妨僧定，惊涛溅佛身。谁言张处士，题后更无人。
◎卷.3【杨柳枝词五首】孙鲂<br>　　灵和风暖太昌春，舞线摇丝向昔人。<br>　　何似晓来江雨后，一行如画隔遥津。<br>　　彭泽初栽五树时，只应闲看一枝垂。<br>　　不知天意风流处，要与佳人学画眉。<br>　　暖傍离亭静拂桥，入流穿槛绿阴摇。<br>　　不知落日谁相送，魂断千条与万条。<br>　　春来绿树遍天涯，未见垂杨未可夸。<br>　　晴日万株烟一阵，闲坊兼是莫愁家。<br>　　十首当年有旧词，唱青歌翠几无遗。<br>　　未曾得向行人道，不谓离情莫折伊。
◎卷.4【句】孙鲂<br>　　游子未归去，野花愁破心。（春日途中，《吟窗杂录》）<br>　　划多灰渐冷，坐久席成痕。（《江南野录》）<br>　　结宇孤峰上，安禅巨浪间。<br>　　分开朝海浪，留住过江云。（以上并《金山寺》）<br>　　划多灰杂苍虬迹，坐久烟消宝鸭香。（《夜坐》）
◎卷.5【入塞二首】沈彬<br>　　欲为皇王服远戎，万人金甲鼓鼙中。阵云黯塞三边黑，<br>　　兵血愁天一片红。半夜翻营旗搅月，深秋防戍剑磨风。<br>　　谤书未及明君爇，卧骨将军已殁功。<br>　　苦战沙门卧箭痕，戍楼闲上望星文。生希国泽分偏将，<br>　　死夺河源答圣君。鸢觑败兵眠白草，马惊边鬼哭阴云。<br>　　功多地远无人纪，汉阁笙歌日又曛。
◎卷.6【塞下三首】沈彬<br>　　塞叶声悲秋欲霜，寒山数点下牛羊。映霞旅雁随疏雨，<br>　　向碛行人带夕阳。边骑不来沙路失，国恩深后海城荒。<br>　　胡儿向化新成长，犹自千回问汉王。<br>　　贵主和亲杀气沉，燕山闲猎鼓鼙音。旗分雪草偷边马，<br>　　箭入寒云落塞禽。陇月尽牵乡思动，战衣谁寄泪痕深。<br>　　金钗谩作封侯别，劈破佳人万里心。<br>　　月冷榆关过雁行，将军寒笛老思乡。贰师骨恨千夫壮，<br>　　李广魂飞一剑长。戍角就沙催落日，阴云分碛护飞霜。<br>　　谁知汉武轻中国，闲夺天山草木荒。
◎卷.7【秋日】沈彬<br>　　秋含砧杵捣斜阳，笛引西风颢气凉。薜荔惹烟笼蟋蟀，<br>　　芰荷翻雨泼鸳鸯。当年酒贱何妨醉，今日时难不易狂。<br>　　肠断旧游从一别，潘安惆怅满头霜。
◎卷.8【金陵杂题二首】沈彬<br>　　王气生秦四百年，晋元东渡浪花船。正惭海内皆涂地，<br>　　来保江南一片天。古树著行临远岸，暮山相亚出微烟。<br>　　千征万战英雄尽，落日牛羊食野田。<br>　　暮潮声落草光沉，贾客来帆宿岸阴。一笛月明何处酒，<br>　　满城秋色几家砧。时清曾恶桓温盛，山翠长牵谢傅心。<br>　　今日到来何物在，碧烟和雨锁寒林。
◎卷.9【麻姑山】沈彬<br>　　绀殿松萝太古山，仙人曾此话桑田。闲倾云液十分日，<br>　　已过浮生一万年。花洞路中逢鹤信，水帘岩底见龙眠。<br>　　我来游礼酬心愿，欲共怡神契自然。
◎卷.10【题苏仙山（郴州城东有山，为苏耽修真之所，名苏仙山）】沈彬<br>　　眼穿林罅见郴州，井里交连侧局楸。味道不来闲处坐，<br>　　劳生更欲几时休。苏仙宅古烟霞老，义帝坟荒草木愁。<br>　　千古是非无处问，夕阳西去水东流。
◎卷.11【洪州解至长安，初举纳省卷梦仙谣】沈彬<br>　　□□□□□□□，□□□□□□□。玉殿大开从客入，<br>　　金桃烂熟没人偷。凤惊宝扇频翻翅，龙惧金鞭不转头。<br>　　□□□□□□□，□□□□□□□。
◎卷.12【忆仙谣（第二举）】沈彬<br>　　白榆风飒九天秋，王母朝回宴玉楼。日月渐长双凤睡，<br>　　桑田欲变六鳌愁。云翻箫管相随去，星触旌幢各自流。<br>　　诗酒近来狂不得，骑龙却忆上清游。
◎卷.13【纳省卷赠为首刘象（第三举）】沈彬<br>　　曾应大中天子举，四朝风月鬓萧疏。不随世祖重携剑，<br>　　却为文皇再读书。十载战尘销旧业，满城春雨坏贫居。<br>　　一枝何事于君借，仙桂年年幸有馀。
◎卷.14【赠王定保】沈彬<br>　　仙桂曾攀第一枝，薄游湘水阻佳期。皋桥已失齐眉愿，<br>　　萧寺行逢落发师。废苑露寒兰寂寞，丹山云断凤参差。<br>　　闻公已有平生约，谢绝女萝依兔丝。
◎卷.15【结客少年场行】沈彬<br>　　重义轻生一剑知，白虹贯日报雠归。<br>　　片心惆怅清平世，酒市无人问布衣。
◎卷.16【阳朔碧莲峰】沈彬<br>　　陶潜彭泽五株柳，潘岳河阳一县花。<br>　　两处争如阳朔好，碧莲峰里住人家。
◎卷.17【再过金陵】沈彬<br>　　玉树歌终王气收，雁行高送石城秋。<br>　　江山不管兴亡事，一任斜阳伴客愁。
◎卷.18【都门送别】沈彬<br>　　岸柳萧疏野荻秋，都门行客莫回头。<br>　　一条灞水清如剑，不为离人割断愁。
◎卷.19【吊边人】沈彬<br>　　杀声沈后野风悲，汉月高时望不归。<br>　　白骨已枯沙上草，家人犹自寄寒衣。
◎卷.20【句】沈彬<br>　　尺素隐清辉，一毫分险阻。（《题画山水图》）<br>　　金翅动身摩日月，银河转浪洗乾坤。（《献马殷颂德》，<br>　　《五代史补》）<br>　　须知手笔安排定，不怕山河整顿难。（献李昪山水图诗）<br>　　九衢冠盖暗争路，四海干戈多异心。（《纪事》）<br>　　地隈一水巡城转，天约群山附郭来。（《题法华寺》，<br>　　《零陵总记》）<br>　　数家鱼网疏云外，一岸残阳细雨中。（《湘江行》）<br>　　松欹晚影离坛草，钟撼秋声入殿风。（《潘天锡同题古观》，<br>　　《郡阁雅谈》）<br>　　压低吴楚遥涵水，约破云霞独倚天。（《望庐山》，<br>　　《野客丛谈》）<br>　　半身落日离秦树，一路平芜入楚烟。（下《锦绣万花谷》）<br>　　清占月中三峡水，丽偷云外十洲春。<br>　　幽鸟唤人穿竹去，野猿寻果出云来。<br>第七百四十四卷
◎卷.1【僻居谢何明府见访】伍乔<br>　　公退琴堂动逸怀，闲披烟霭访微才。马嘶穷巷蛙声息，<br>　　辙到衡门草色开。风引柳花当坐起，日将林影入庭来。<br>　　满斋尘土一床藓，多谢从容水饭回。
◎卷.2【冬日道中（一作冬日送人）】伍乔<br>　　去去天涯无定期，瘦童羸马共依依。暮烟江口客来绝，<br>　　寒叶岭头人住稀。带雪野风吹旅思，入云山火照行衣。<br>　　钓台吟阁沧洲在，应为初心未得归。
◎卷.3【僻居酬友人】伍乔<br>　　僻居虽爱近林泉，幽径闲居碧藓连。向竹掩扉随鹤息，<br>　　就溪安石学僧禅。古琴带月音声亮，山果经霜气味全，<br>　　多谢故交怜朴野，隔云时复寄佳篇。
◎卷.4【游西山龙泉禅寺】伍乔<br>　　叠巘层峰坐可观，枕门流水更潺湲。晓钟声彻洞溪远，<br>　　夏木影笼轩槛寒。幽径乍寻衣屦润，古堂频宿梦魂安。<br>　　因嗟城郭营营事，不得长游空鬓残。
◎卷.5【宿灊山】伍乔<br>　　一入仙山万虑宽，夜深宁厌倚虚栏。鹤和云影宿高木，<br>　　人带月光登古坛。芝朮露浓溪坞白，薜萝风起殿廊寒。<br>　　更陪羽客论真理，不觉初钟叩晓残。
◎卷.6【游西禅】伍乔<br>　　远岫当轩列翠光，高僧一衲万缘忘。碧松影里地长润，<br>　　白藕花中水亦香。云自雨前生净石，鹤于钟后宿长廊。<br>　　游人恋此吟终日，盛暑楼台早有凉。
◎卷.7【寄史处士】伍乔<br>　　长羡闲居一水湄，吟情高古有谁知。石楼待月横琴久，<br>　　渔浦经风下钓迟。僻坞落花多掩径，旧山残烧几侵篱。<br>　　松门别后无消息，早晚重应蹑屐随。
◎卷.8【僻居秋思寄友人】伍乔<br>　　门巷秋归更寂寥，雨馀闲砌委兰苗。梦回月夜虫吟壁，<br>　　病起茅斋药满瓢。泽国旧游关远思，竹林前会负佳招。<br>　　身名未立犹辛苦，何许流年晚鬓凋。
◎卷.9【寄落星史虚白处士】伍乔<br>　　白云峰下古溪头，曾与提壶烂熳游。登阁共看彭蠡水，<br>　　围炉相忆杜陵秋。棋玄不厌通高品，句妙多容隔岁酬。<br>　　别后相思时一望，暮山空碧水空流。
◎卷.10【九江旅夜寄山中故人】伍乔<br>　　弱柳风高远漏沈，坐来难便息愁吟。江城雪尽寒犹在，<br>　　客舍灯孤夜正深。尘土积年粘旅服，关山无处寄归心。<br>　　此时遥羡闲眠侣，静掩云扉卧一林。
◎卷.11【闻杜牧赴阙】伍乔<br>　　旧隐匡庐一草堂，今闻携策谒吾皇。峡云难卷从龙势，<br>　　古剑终腾出土光。开翅定期归碧落，濯缨宁肯问沧浪。<br>　　他时得意交知仰，莫忘裁诗寄钓乡。
◎卷.12【题西林寺水阁】伍乔<br>　　竹翠苔花绕槛浓，此亭幽致讵曾逢。水分林下清泠派，<br>　　山峙云间峭峻峰。怪石夜光寒射烛，老杉秋韵冷和钟。<br>　　不知来往留题客，谁约重寻莲社踪。
◎卷.13【林居喜崔三博远至】伍乔<br>　　几日区区在远程，晚烟林径喜相迎。姿容虽有尘中色，<br>　　巾屦犹多岳上清。野石静排为坐榻，溪茶深煮当飞觥。<br>　　留连话与方经宿，又欲携书别我行。
◎卷.14【观华夷图】伍乔<br>　　别手应难及此精，须知攒簇自心灵。始于毫末分诸国，<br>　　渐见图中列四溟。关路欲伸通楚势，蜀山俄耸入秦青。<br>　　笔端尽现寰区事，堪把长悬在户庭。
◎卷.15【庐山书堂送祝秀才还乡】伍乔<br>　　束书辞我下重巅，相送同临楚岸边。归思几随千里水，<br>　　离情空寄一枝蝉。园林到日酒初熟，庭户开时月正圆。<br>　　莫使蹉跎恋疏野，男儿酬志在当年。
◎卷.16【暮冬送何秀才毗陵】伍乔<br>　　匹马嘶风去思长，素琴孤剑称戎装。路涂多是过残岁，<br>　　杯酒无辞到醉乡。云傍水村凝冷片，雪连山驿积寒光。<br>　　毗陵城下饶嘉景，回日新诗应满堂。
◎卷.17【龙潭张道者】伍乔<br>　　碧洞幽岩独息心，时人何路得相寻。养生不说凭诸药，<br>　　适意惟闻在一琴。石径扫稀山藓合，竹轩开晚野云深。<br>　　他年功就期飞去，应笑吾徒多苦吟。
◎卷.18【晚秋同何秀才溪上】伍乔<br>　　闲步秋光思杳然，荷藜因共过林烟。期收野药寻幽路，<br>　　欲采溪菱上小船。云吐晚阴藏霁岫，柳含馀霭咽残蝉。<br>　　倒尊尽日忘归处，山磬数声敲暝天。
◎卷.19【送江少府授延陵后寄】伍乔<br>　　五老云中勤学者，遇时能不困风尘。束书西上谒明主，<br>　　捧檄南归慰老亲。别馆友朋留醉久，去程烟月入吟新。<br>　　莫因官小慵之任，自古鸾栖有异人。
◎卷.20【观山水障子】伍乔<br>　　功绩精妍世少伦，图时应倍用心神。不知草木承何异，<br>　　但见江山长带春。云势似离岩底石，浪花如动岸边蘋。<br>　　更疑独泛渔舟者，便是其中旧隐人。
◎卷.21【寄张学士洎】伍乔<br>　　不知何处好消忧，公退携壶即上楼。职事久参侯伯幕，<br>　　梦魂长绕帝王州。黄山向晚盈轩翠，黟水含春绕槛流。<br>　　遥想玉堂多暇日，花时谁伴出城游。
◎卷.22【句】伍乔<br>　　积霭沈诸壑，微阳在半峰。（《省试霁后望钟山》）<br>第七百四十五卷
◎卷.1【塞下曲】陈陶<br>　　边头能走马，猿臂李将军。射虎群胡伏，开弓绝塞闻。<br>　　海山谙向背，攻守别风云。只为坑降罪，轻车未转勋。<br>　　望湖关下战，杂虏丧全师。鸟啄豺狼将，沙埋日月旗。<br>　　牛羊奔赤狄，部落散燕耆。都护凌晨出，铭功瘗死尸。
◎卷.2【胡无人行】陈陶<br>　　十万羽林儿，临洮破郅支。杀添胡地骨，降足汉营旗。<br>　　塞阔牛羊散，兵休帐幕移。空流陇头水，呜咽向人悲。
◎卷.3【悲哉行】陈陶<br>　　中岳仇先生，遗余饵松方。服之一千日，肢体生异香。<br>　　步履如风旋，天涯不赍粮。仍云为地仙，不得朝虚皇。<br>　　狡兔有三穴，人生又何常。悲哉二廉士，饿死于首阳。
◎卷.4【涂山怀古】陈陶<br>　　落拓书剑晚，清秋鹰正笼。涂山间来上，敬爱如登龙。<br>　　览古觉神王，翛然天地空。东南更何有，一醉先王风。<br>　　惟昔放勋世，阴晦彻成洪。皇图化鱼鳖，天道漂无踪。<br>　　帝乃命舟楫，掇芳儒素中。高陈九州力，百道驱归东。<br>　　旧物复光明，洪炉再埏熔。经门不私子，足知天下公。<br>　　亮曰那并生，唐虞禅华虫。兹山朝万国，一赋寰海同。<br>　　十载有区宇，秋毫皆帝功。垂衣不骄德，子桀如何聋。<br>　　握发闻礼贤，葺茅见卑宫。凡夫色难事，神圣安能恭。<br>　　道隐三千年，遗芳播笙镛。当时执圭处，佳气仍童童。<br>　　海屿俨清庙，天人盛祇供。玄恩及花木，丹谶名崆峒。<br>　　异代草泽臣，何由树勋庸。尧阶未曾识，谁信平生忠。<br>　　恨不当际会，预为执鞭僮。劳歌下山去，怀德心无穷。
◎卷.5【游子吟】陈陶<br>　　栖乌喜林曙，惊蓬伤岁阑。关河三尺雪，何处是天山。<br>　　朔风无重衣，仆马饥且寒。惨戚别妻子，迟回出门难。<br>　　男儿值休明，岂是长泥蟠。何者为木偶，何人侍金銮。<br>　　郁郁守贫贱，悠悠亦无端。进不图功名，退不处岩峦。<br>　　穷通在何日，光景如跳丸。富贵苦不早，令人摧心肝。<br>　　誓期春之阳，一振摩霄翰。
◎卷.6【怀仙吟二首】陈陶<br>　　丹陵五牙客，昨日罗浮归。赤斧寻不得，烟霞空满衣。<br>　　试于华阳问，果遇三茅知。采药向十洲，同行牧羊儿。<br>　　十洲隔八海，浩渺不可期。空留双白鹤，巢在长松枝。<br>　　云溪古流水，春晚桃花香。忆与我师别，片帆归沧浪。<br>　　沧浪在何许，相思泪如雨。黄鹤不复来，云深离别处。<br>　　石渠泉泠泠，三见菖蒲生。日夜劳梦魂，随波注东溟。<br>　　空怀别时惠，长读消魔经。
◎卷.7【海昌望月】陈陶<br>　　何处无今夕，岂期在海头。贾客不爱月，婵娟闲沧洲。<br>　　浩然伤岁华，独望湖边楼。烟岛青历历，蓝田白悠悠。<br>　　谁无破镜期，繄我信虚舟。谁无桂枝念，繄我方摧輈。<br>　　始见弯环春，又逢团圆秋。莫厌绫扇夕，百年多银钩。<br>　　金盘谁雕镌，玉窟难冥搜。重轮运时节，三五不自由。<br>　　疑抛云上锅，欲搂天边球。孀居应寒冷，捣药青冥愁。<br>　　兔子树下蹲，虾蟆池中游。如何名金波，不共水东流。<br>　　天花辟膻腥，野云无边陬。蚌蛤乘大运，含珠相对酬。<br>　　夜鹊思南乡，露华清东瓯。百宝安可觑，老龙锁深湫。<br>　　究究如情人，盗者即仇雠。海涯上皎洁，九门更清幽。<br>　　亭亭劝金尊，夜久喘吴牛。夷俗皆轻掷，北山思今游。<br>　　雁声故乡来，客泪堕南洲。平生烟霞志，读书觅封侯。<br>　　四海尚白身，岂无故乡羞。壈坎何足叹，壮如水中虬。<br>　　猎猎谷底兰，摇摇波上鸥。中途丧资斧，两地生繁忧。<br>　　一杯太阴君，鹪鹩岂无求。明日将片叶，三山东南浮。
◎卷.8【蒲门戍观海作】陈陶<br>　　廓落溟涨晓，蒲门郁苍苍。登楼礼东君，旭日生扶桑。<br>　　毫厘见蓬瀛，含吐金银光。草木露未晞，蜃楼气若藏。<br>　　欲游蟠桃国，虑涉魑魅乡。徐市惑秦朝，何人在岩廊。<br>　　惜哉千童子，葬骨于眇茫。恭闻槎客言，东池接天潢。<br>　　即此聘牛女，曰祈长寿方。灵津水清浅，余亦慕修航。
◎卷.9【番禺道中作】陈陶<br>　　博罗程远近，海塞愁先入。瘴雨出虹蝀，蛮江渡山急。<br>　　常闻岛夷俗，犀象满城邑。雁至草犹春，潮回樯半湿。<br>　　丹丘凤凰隐，水庙蛟龙集。何处树能言，几乡珠是泣。<br>　　千年赵佗国，霸气委原隰。龌龊笑终军，长缨祸先及。
◎卷.10【赠江西周大夫（一作赠周太史）】陈陶<br>　　否极生大贤，九元降灵气。独立正始风，蔚然中兴瑞。<br>　　渊伦照三古，磊落涵泾渭。真貌月悬秋，雄词雷出地。<br>　　具瞻先皇宠，欲践东华贵。咫尺时不来，千秋鼎湖泪。<br>　　因分三辅职，进领南平位。报政黄霸惭，提兵吕蒙醉。<br>　　岁星临斗牛，水国嘉祥至。不独苍生苏，仍兼六驺喜。<br>　　恭闻庙堂略，欲断匈奴臂。刬释自宸衷，平戍在连帅。<br>　　时康簪笏冗，世梗忠良议。丘壑非无人，松香有私志。<br>　　三朝倚天剑，十万浮云骑。可使河曲清，群公信儿戏。<br>　　沧溟用谦德，百谷走童稚。御众付深人，参筹须伟器。<br>　　他年蓬荜贱，愿附鹓鸾翅。
◎卷.11【旅次铜山途中先寄温州韩使君】陈陶<br>　　乱山沧海曲，中有横阳道。束马过铜梁，苕华坐堪老。<br>　　鸠鸣高崖裂，熊斗深树倒。绝壑无坤维，重林失苍昊。<br>　　跻攀寡俦侣，扶接念舆皂。俯仰栗嵌空，无因掇灵草。<br>　　梯穷闻戍鼓，魂续赖丘祷。敞豁天地归，萦纡村落好。<br>　　悠悠思蒋径，扰扰愧商皓。驰想永嘉侯，应伤此怀抱。
◎卷.12【种兰】陈陶<br>　　种兰幽谷底，四远闻馨香。春风长养深，枝叶趁人长。<br>　　智水润其根，仁锄护其芳。蒿藜不生地，恶鸟弓已藏。<br>　　椒桂夹四隅，茅茨居中央。左邻桃花坞，右接莲子塘。<br>　　一月薰手足，两月薰衣裳。三月薰肌骨，四月薰心肠。<br>　　幽人饥如何，采兰充餱粮。幽人渴如何，酝兰为酒浆。<br>　　地无青苗租，白日如散王。不尝仙人药，端坐红霞房。<br>　　日夕望美人，佩花正煌煌。美人久不来，佩花徒生光。<br>　　刈获及葳蕤，无令见雪霜。清芬信神鬼，一叶岂可忘。<br>　　举头愧青天，鼓腹咏时康。下有贤公卿，上有圣明王。<br>　　无阶答风雨，愿献兰一筐。
◎卷.13【草木言】陈陶<br>　　何生我苍苍，何育我黄黄。草木无知识，幸君同三光。<br>　　始自受姓名，葳蕤立衣裳。山河既分丽，齐首乳青阳。<br>　　甘辛各有荣，好丑不相防。常忧刀斧劫，窃慕仁寿乡。<br>　　愿天雨无暴，愿地风无狂。雨足因衰惫，风多因夭伤。<br>　　在山不为桂，徒辱君高冈。在水不为莲，徒占君深塘。<br>　　勿轻培塿阜，或有奇栋梁。勿轻蒙胧泽，或有奇馨香。<br>　　涓毫可粗差，朝菌寿为长。拥肿若无取，大椿命为伤。<br>　　婆娑不材生，苒苒向秋荒。幸遭薰风日，有得皆簸扬。<br>　　所愧雨露恩，愿效幽微芳。希君频采择，勿使枯雪霜。
◎卷.14【题僧院紫竹】陈陶<br>　　喜游蛟井寺，复见炎州竹。杳霭万丈间，啸风清独速。<br>　　江南正霜霰，吐秀弄颛顼。似瑞惊坚贞，如魔试金粟。<br>　　笋非孝子泣，文异湘灵哭。金碧谁与邻，萧森自成族。<br>　　新闻赤帝种，子落毛人谷。远祖赐鹪鹏，遗芳遍南陆。<br>　　对烟苏麻丑，夹涧筼筜伏。美誉动丹青，瑰姿艳秦蜀。<br>　　因缘鹿苑识，想像蛇丘劚。几叶别黄茅，何年依白足。<br>　　龙树蛰一花，砌瑶扫云屋。色静曼仙花，名高给孤独。<br>　　青葱太子树，洒落观音目。法雨每沾濡，玉毫时照烛。<br>　　离居鸾节变，住冷金颜缩。岂念葛陂荣，幸无祖父辱。<br>　　光摇水精串，影送莲花轴。江鹜日相寻，野鹗时寄宿。<br>　　幽香入茶灶，静翠直棋局。肯羡垣上蒿，自多篱下菊。<br>　　从来道生一，况伴龟藏六。栖托讵星回，檀栾已云矗。<br>　　霞杯传缥叶，羽管吹紫玉。久绝钓竿歌，聊裁竹枝曲。<br>　　愧生黄金地，千秋为师绿。
◎卷.15【早发始兴】陈陶<br>　　云里山已曙，舟中火初爇。绿浦待行桡，玄猿催落月。<br>　　沿流信多美，况复秋风发。挂席借前期，晨鸡莫嘲哳。
◎卷.16【寄元孚道人】陈陶<br>　　梵宇章句客，佩兰三十年。长乘碧云马，时策翰林鞭。<br>　　曩事五岳游，金衣曳祥烟。高攀桐君手，左倚鸑鷟肩。<br>　　哭玉秋雨中，摘星春风前。横輈截洪偃，凭几见广宣。<br>　　尔来寤华胥，石壁孤云眠。龙降始得偈，龟老方巢莲。<br>　　内殿无文僧，驺虞谁能牵。因之问楚水，吊屈几潺湲。
◎卷.17【和西江李助副使早登开元寺阁】陈陶<br>　　虚豁登宝阁，三休极层构。独立天地间，烟云满襟袖。<br>　　鳌荒初落日，剑野呈绮绣。秋槛祝融微，阴轩九江凑。<br>　　拂檐皇姑舍，错落白榆秀。倚砌天竺祠，蛟龙蟠古甃。<br>　　翛然观六合，一指齐宇宙。书剑忽若□，青云日方昼。<br>　　南朝空苍莽，楚泽稀耕耨。万事溺颓波，一航安可涭。<br>　　徒云寄麟泣，六五终难就。资斧念馀生，湖光隐圭窦。<br>　　早闻群黄鹤，飘举此江岫。陵谷空霭然，人樵已雏鷇。<br>　　燕宫豸冠客，凭览发清奏。珠玉难嗣音，摐辕愧孤陋。
◎卷.18【将归钟陵留赠南海李尚书】陈陶<br>　　楚国有田舍，炎州长梦归。怀恩似秋燕，屡绕玉堂飞。<br>　　越酒岂不甘，海鱼宁无肥。山裘醉歌舞，事与初心违。<br>　　晔晔文昌公，英灵世间稀。长江浩无际，龙蜃皆归依。<br>　　贱子感一言，草茅发光辉。从来鸡凫质，得假凤凰威。<br>　　常欲讨玄珠，青云报巍巍。龙门竟多故，双泪别旍旂。
◎卷.19【宿岛径夷山舍】陈陶<br>　　百里遵岛径，蓬征信邅回。暝依渔樵宿，似过黄金台。<br>　　缺啮心未理，寥寥夜猿哀。山深石床冷，海近腥气来。<br>　　主人意不浅，屡献流霞杯。对月抚长剑，愁襟纷莫开。<br>　　九衢平如水，胡为涉崔嵬。一饭未遑饱，鹏图信悠哉。<br>　　山涛谑细君，吾岂厌蓬莱。明发又驱马，客思一裴回。
◎卷.20【避世翁】陈陶<br>　　海上一蓑笠，终年垂钓丝。沧洲有深意，冠盖何由知。<br>　　直钩不营鱼，蜗室无妻儿。渴饮寒泉水，饥餐紫朮芝。<br>　　鹤发披两肩，高怀如澄陂。尝闻仙老言，云是古鸱夷。<br>　　石窦閟雷雨，金潭养蛟螭。乘槎上玉津，骑鹿游峨嵋。<br>　　以人为语默，与世为雄雌。兹焉乃磻溪，豹变应须时。<br>　　自古隐沦客，无非王者师。
◎卷.21【冬夜吟】陈陶<br>　　黑夜天寒愁散玉，东皇海上张仙烛。侯家歌舞按梨园，<br>　　石氏宾寮醉金谷。鲁家襜褕暗披水，雪花灯下甘垂翅。<br>　　散帙高编折桂枝，披纱密甃青云地。霜白溪松转斜盖，<br>　　铜龙唤曙咽声细。八埏蝼蚁厌寒栖，早晚青旗引春帝。<br>　　展转城乌啼紫天，曈曚千骑衙楼前。
◎卷.22【西川座上听金五云唱歌】陈陶<br>　　蜀王殿上华筵开，五云歌从天上来。满堂罗绮悄无语，<br>　　喉音止驻云裴回。管弦金石还依转，不随歌出灵和殿。<br>　　白云飘飖席上闻，贯珠历历声中见。旧样钗篦浅淡衣，<br>　　元和梳洗青黛眉。低丛小鬓腻pE鬌，碧牙镂掌山参差。<br>　　曲终暂起更衣过，还向南行座头坐。低眉欲语谢贵侯，<br>　　檀脸双双泪穿破。自言本是宫中嫔，武皇改号承恩新。<br>　　中丞御史不足比，水殿一声愁杀人。武皇铸鼎登真箓，<br>　　嫔御蒙恩免幽辱。茂陵弓剑不得亲，嫁与卑官到西蜀。<br>　　卑官到官年未周，堂衡禄罢东西游。蜀江水急驻不得，<br>　　复此萍蓬二十秋。今朝得侍王侯宴，不觉途中妾身贱。<br>　　愿持卮酒更唱歌，歌是伊州第三遍。唱著右丞征戍词，<br>　　更闻闺月添相思。如今声韵尚如在，何况宫中年少时。<br>　　五云处处可怜许，明朝道向褒中去。须臾宴罢各东西，<br>　　雨散云飞莫知处。
◎卷.23【飞龙引】陈陶<br>　　有熊之君好神仙，餐霞炼石三千年。一旦黄龙下九天，<br>　　骑龙枿枿升紫烟。万姓攀髯髯堕地，啼呼弓剑飘寒水。<br>　　紫鸾八九堕玉笙，金镜空留照魑魅。羽幢褵褷银汉秋，<br>　　六宫望断芙蓉愁。应龙下挥中园笑，泓泓水绕青苔洲。<br>　　瑞风飒遝天光浅，瑶阙峨峨横露苑。沆瀣楼头紫凤歌，<br>　　三株树下青牛饭。鸿胧九阙相玉皇，钧天乐引金华郎。<br>　　散花童子鹤衣短，投壶姹女蛾眉长。彤庭侍宴瑶池席，<br>　　老兔春高桂宫白。蓬莱下国赐分珪，阿母金桃容小摘。<br>　　仙流万缄虫篆春，三十六洞交风云。千年小兆一蝉蜕，<br>　　丹台职亚扶桑君。金乌试浴青门水，下界蜉蝣几回死。
◎卷.24【谪仙词】陈陶<br>　　牧龙丈人病高秋，群童击节星汉愁。瑶台凤辇不胜恨，<br>　　太古一声龙白头。玉气兰光久摧折，上清鸡犬音书绝。<br>　　蜺旌失手远于天，三岛空云对秋月。人间磊磊浮沤客，<br>　　鸑鷟蜻蜓飞自隔。不应冠盖逐黄埃，长梦真君旧恩泽。
◎卷.25【步虚引（一作仙人词）】陈陶<br>　　小隐山人十洲客，莓苔为衣双耳白。青编为我忽降书，<br>　　暮雨虹蜺一千尺。赤城门闭六丁直，晓日已烧东海色。<br>　　朝天半夜闻玉鸡，星斗离离碍龙翼。
◎卷.26【独摇手】陈陶<br>　　汉宫新燕矜蛾眉，春台艳妆莲一枝。迎春侍宴瑶华池，<br>　　游龙七盘娇欲飞。冶袖莺鸾拂朝曦，摩烟袅雪金碧遗。<br>　　愁鸿连翾蚕曳丝，飒遝明珠掌中移。仙人龙凤云雨吹，<br>　　朝哀暮愁引哑咿。鸳鸯翡翠承宴私，南山一笑君无辞。<br>　　仙蛾泣月清露垂，六宫烧烛愁风欷。
◎卷.27【空城雀】陈陶<br>　　古城濛濛花覆水，昔日住人今住鬼。野雀荒台遗子孙，<br>　　千年饮啄枯桑根。不随海燕柏梁去，应无玉环衔报恩。<br>　　近村红栗香压枝，嗷嗷黄口诉朝饥。生来未见凤凰语，<br>　　欲飞常怕蜘蛛丝。断肠四隅天四绝，清泉绿蒿无恐疑。
◎卷.28【鸡鸣曲】陈陶<br>　　鸡声春晓上林中，一声惊落虾蟆宫。二声唤破枕边梦，<br>　　三声行人烟海红。平旦慵将百雏语，蓬松锦绣当阳处。<br>　　愧君饮食长相呼，为君昼鸣下高树。
◎卷.29【小笛弄】陈陶<br>　　一尺玲珑握中翠，仙娥月浦呼龙子。五夜流珠粲梦卿，<br>　　九青鸾倚洪崖醉。丹穴饥儿笑风雨，娲皇碧玉星星语。<br>　　蛇蝎愁闻骨髓寒，江山恨老眠秋雾。绮席鸳鸯冷朱翠，<br>　　星流露泫谁驱使。江南一曲罢伶伦，芙蓉水殿春风起。
◎卷.30【将进酒】陈陶<br>　　金尊莫倚青春健，龌龊浮生如走电。琴瑟盘倾从世珠，<br>　　黄泥局泻流年箭。麻姑爪秃瞳子昏，东皇肉角生鱼鳞。<br>　　灵鳌柱骨半枯朽，骊龙德悔愁耕人。周孔蓍龟久沦没，<br>　　黄蒿谁认贤愚骨。兔苑词才去不还，兰亭水石空明月。<br>　　姮娥弄箫香雨收，江滨迸瑟鱼龙愁。灵芝九折楚莲醉，<br>　　翾风一叹梁庭秋。醁亚蛮觥奉君寿，玉山三献春红透。<br>　　银鸭金鹅言待谁，隋家岳渎皇家有。珊瑚座上凌香云，<br>　　凤qV龙炙猩猩唇。芝兰此日不倾倒，南山白石皆贤人。<br>　　文康调笑麒麟起，一曲飞龙寿天地。
◎卷.31【钱塘对酒曲】陈陶<br>　　风天雁悲西陵愁，使君红旗弄涛头。东海神鱼骑未得，<br>　　江天大笑闲悠悠。嵯峨吴山莫夸碧，河阳经年一宵白。<br>　　南州彩凤为君生，古狱愁蛇待恩泽。三清羽童来何迟，<br>　　十二玉楼胡蝶飞。炎荒翡翠九门去，辽东白鹤无归期。<br>　　鸱夷公子休悲悄，六鳌如镜天始老。尊前事去月团圆，<br>　　琥珀无情忆苏小。
◎卷.32【巫山高】陈陶<br>　　玉峰青云十二枝，金母和云赐瑶姬。花宫磊砢楚宫外，<br>　　列仙八面星斗垂。秀色无双怨三峡，春风几梦襄王猎。<br>　　青鸾不在懒吹箫，斑竹题诗寄江妾。飘飖丝散巴子天，<br>　　苔裳玉辔红霞幡。归时白帝掩青琐，琼枝草草遗湘烟。
◎卷.33【赠别离】陈陶<br>　　碧玉飞天星坠地，玉剑分风交合水。杨柳听歌莫向隅，<br>　　鸡鸣一石留髡醉。蹄轮送客沟水东，月娥挥手崦嵫峰。<br>　　蛮天列嶂俨相待，风官扫道迎游龙。天姥剪霞铺晓空，<br>　　漴漴大帝开明宫。文鲸掉尾四海通，分明瀑布收灵桐。<br>　　山妖水魅骑旋风，魇梦啮魂黄瘴中。借君朗鉴入崆峒，<br>　　灵光草照闲花红。
◎卷.34【关山月】陈陶<br>　　昔年嫖姚护羌月，今照嫖姚双鬓雪。青冢曾无尺寸归，<br>　　锦书多寄穷荒骨。百战金疮体沙碛，乡心一片悬秋碧。<br>　　汉城应期破镜时，胡尘万里婵娟隔。度碛冲云朔风起，<br>　　边笳欲晚生青珥。陇上横吹霜色刀，何年断得匈奴臂。
◎卷.35【殿前生桂树】陈陶<br>　　仙娥玉宫秋夜明，桂枝拂槛参差琼。香风下天漏丁丁，<br>　　牛渚翠梁横浅清，羽帐不眠恨吹笙。栖乌暗惊仙子落，<br>　　步月鬃云堕金雀。蕙楼凉簟翠波空，银缕香寒凤凰薄。<br>　　东海即为郎斟酌，绮疏长悬七星杓。
◎卷.36【古镜篇】陈陶<br>　　紫皇玉镜蟾蜍字，堕地千年光不死。发匣身沈古井寒，<br>　　悬台日照愁成水。海户山窗几梳绾，菱花开落何人见。<br>　　野老曾耕太白星，神狐夜哭秋天片。下国青铜旋磨灭，<br>　　回鸾万影成枯骨。会待搏风雨泬寥，长恐莓苔蚀明月。
◎卷.37【自归山】陈陶<br>　　海岳南归远，天门北望深。暂为青琐客，难换白云心。<br>　　富贵老闲事，猿猱思旧林。清平无乐志，尊酒有瑶琴。
◎卷.38【渡浙江】陈陶<br>　　适越一轻艘，凌兢截鹭涛。曙光金海近，晴雪玉峰高。<br>　　静寇思投笔，伤时欲钓鳌。壮心殊未展，登涉漫劳劳。
◎卷.39【清源途中旅思】陈陶<br>　　古木闽州道，驱羸落照间。投村碍野水，问店隔荒山。<br>　　身事几时了，蓬飘何日闲。看花滞南国，乡月十湾环。
◎卷.40【南海送韦七使君赴象州任】陈陶<br>　　一鹗韦公子，新恩颁郡符。岛夷通荔浦，龙节过苍梧。<br>　　地理金城近，天涯玉树孤。圣朝朱绂贵，从此展雄图。
◎卷.41【送沈次鲁南游（一作卢堠石送沈次鲁）】陈陶<br>　　高台赠君别，满握轩辕风。落日一挥手，金鹅云雨空。<br>　　鳌洲石梁外，剑浦罗浮东。兹兴不可接，翛翛烟际鸿。
◎卷.42【南海石门戍怀古】陈陶<br>　　汉家征百越，落地丧貔貅。大野朱旗没，长江赤血流。<br>　　鬼神寻覆族，宫庙变荒丘。唯有朝台月，千年照戍楼。
◎卷.43【赋得池塘生春草】陈陶<br>　　谢公遗咏处，池水夹通津。古往人何在，年来草自春。<br>　　色宜波际绿，香异雨中新。今日青青意，空悲行路人。
◎卷.44【题居上人法华新院】陈陶<br>　　浮名深般若，方寺设莲华。钟呗成僧国，湖山称法家。<br>　　一尘多宝塔，千佛大牛车。能诱泥犁客，超然识聚沙。
◎卷.45【送秦炼师】陈陶<br>　　紫府静沈沈，松轩思别吟。水流宁有意，云泛本无心。<br>　　锦洞桃花远，青山竹叶深。不因时卖药，何路更相寻。
◎卷.46【哭宝月三藏大禅师】陈陶<br>　　五峰习圣罢，乾竺化身归。帝子传真印，门人哭宝衣。<br>　　一囊穷海没，三藏故园稀。无复天花落，悲风满铁围。
◎卷.47【湓城赠别】陈陶<br>　　楚岸青枫树，长随送远心。九江春水阔，三峡暮云深。<br>　　气调桓伊笛，才华蔡琰琴。迢迢嫁湘汉，谁不重黄金。
◎卷.48【赠别】陈陶<br>　　海国一尺绮，冰壶万缕丝。以君西攀桂，赠此金莲枝。<br>　　高鸟思茂林，穷鱼乐洿池。平生握中宝，无使岁寒移。<br>第七百四十六卷
◎卷.1【赠温州韩使君】陈陶<br>　　康乐风流五百年，永嘉铃阁又登贤。严城鼓动鱼惊海，<br>　　华屋尊开月下天。内使笔锋光案牍，鄢陵诗句满山川。<br>　　今来谁似韩家贵，越绝麾幢雁影连。
◎卷.2【闲居寄太学卢景博士】陈陶<br>　　无路青冥夺锦袍，耻随黄雀住蓬蒿。碧云梦后山风起，<br>　　珠树诗成海月高。久滞鼎书求羽翼，未忘龙阙致波涛。<br>　　闲来长得留侯癖，罗列楂梨校六韬。
◎卷.3【赠漳州张怡使君】陈陶<br>　　旧德徐方天下闻，当年熊轼继清芬。井田异政光蛮竹，<br>　　符节深恩隔瘴云。已见嘉祥生北户，尝嫌夷貊蠹南薰。<br>　　几时征拜征西越，学著缦胡从使君。
◎卷.4【赠容南韦中丞】陈陶<br>　　普宁都护军威重，九驿梯航压要津。十二铜鱼尊画戟，<br>　　三千犀甲拥朱轮。风云已静西山寇，闾井全移上国春。<br>　　不独来苏发歌咏，天涯半是泣珠人。
◎卷.5【投赠福建路罗中丞】陈陶<br>　　越艳新谣不厌听，楼船高卧静南溟。未闻建水窥龙剑，<br>　　应喜家山接女星。三捷楷模光典策，一生封爵笑丹青。<br>　　皇恩几日西归去，玉树扶疏正满庭。
◎卷.6【赠江南李偕副使】陈陶<br>　　世禄三朝压凤池，杜陵公子汉庭知。雷封始贺堂溪剑，<br>　　花府寻邀玉树枝。几日坐谈诛叛逆，列城归美见歌诗。<br>　　从军莫厌千场醉，即是金銮宠命时。
◎卷.7【贺容府韦中丞大府贤兄新除黔南经略】陈陶<br>　　蓬瀛簪笏旧联行，紫极差池降宠章。列国山河分雁字，<br>　　一门金玉尽龙骧。耿家符节朝中美，袁氏芝兰阃外香。<br>　　烽戍悠悠限巴越，伫听歌咏两甘棠。
◎卷.8【和容南韦中丞题瑞亭白燕、白鼠、六眸龟、嘉莲】陈陶<br>　　伏波恩信动南夷，交趾喧传四瑞诗。燕鼠孕灵褒上德，<br>　　龟莲增耀答无私。回翔雪侣窥檐处，照映红巢出水时。<br>　　尽写流传在轩槛，嘉祥从此百年知。
◎卷.9【题豫章西山香城寺】陈陶<br>　　十地严宫礼竺皇，栴檀楼阁半天香。祇园树老梵声小，<br>　　雪岭花香灯影长。霄汉落泉供月界，蓬壶灵鸟侍云房。<br>　　何年七七金人降，金锡珠坛满上方。
◎卷.10【送江西周尚书赴滑台】陈陶<br>　　楚谣襦袴整三千，喉舌新恩下九天。天角雄都分节钺，<br>　　蛟龙旧国罢楼船。昆河已在兵钤内，棠树空留鹤岭前。<br>　　多病无因酬一顾，鄢陵千骑去翩翩。
◎卷.11【闽中送任畹端公还京】陈陶<br>　　燕台下榻玉为人，月桂曾输次第春。几日酬恩坐炎瘴，<br>　　九秋高驾拂星辰。汉庭凤进鹓行喜，隋国珠还水府贫。<br>　　多少嘉谟奏风俗，斗牛孤剑在平津。
◎卷.12【豫章江楼望西山有怀】陈陶<br>　　水护星坛列太虚，烟霓十八上仙居。时人未识辽东鹤，<br>　　吾祖曾传宝鼎书。终日章江催白鬓，何年丹灶见红蕖。<br>　　桃花谷口春深浅，欲访先生赤鲤鱼。
◎卷.13【经徐稚墓】陈陶<br>　　郏鄏妖兴炎汉衰，先生南国卧明夷。凤凰屡降玄纁礼，<br>　　琼石终藏烈火诗。禁掖衣冠加宋鹊，湖山耕钓没尧时。<br>　　千年垄树何人哭，寂寞苍苔内史碑。
◎卷.14【钟陵道中作】陈陶<br>　　原隰经霜蕙草黄，塞鸿消息怨流芳。秋山落照见麋鹿，<br>　　南国异花开雪霜。烟火近通槃瓠俗，水云深入武陵乡。<br>　　曾逢啮缺话东海，长忆萧家青玉床。
◎卷.15【旅泊涂江】陈陶<br>　　烟雨南江一叶微，松潭渔父夜相依。断沙雁起金精出，<br>　　孤岭猿愁木客归。楚国柑橙劳梦想，丹陵霞鹤间音徽。<br>　　无因得似沧溟叟，始忆离巢已倦飞。
◎卷.16【上建溪】陈陶<br>　　崆峒一派泻苍烟，长揖丹丘逐水仙。云树杳冥通上界，<br>　　峰峦回合下闽川。侵星愁过蛟龙国，采碧时逢婺女船。<br>　　已判猿催鬓先白，几重滩濑在秋天。
◎卷.17【冬日暮旅泊庐陵】陈陶<br>　　螺亭倚棹哭飘蓬，白浪欺船自向东。楚国蕙兰增怅望，<br>　　番禺筐篚旅虚空。江城雪落千家梦，汀渚冰生一夕风。<br>　　弃置侯鲭任羁束，不劳龟瓦问穷通。
◎卷.18【登宝历寺阁】陈陶<br>　　金碧高层世界空，凭蜺长啸八蛮风。横轩水壮蛟龙府，<br>　　倚栋星开牛斗宫。三楚故墟残景北，六朝荒苑断山东。<br>　　不堪怀古劳悲笑，安得鹏抟颢气中。
◎卷.19【寄兵部任畹郎中】陈陶<br>　　常思剑浦越清尘，豆蔻花红十二春。昆玉已成廊庙器，<br>　　涧松犹是薜萝身。虽同橘柚依南土，终愧魁罡近北辰。<br>　　好向昌时荐遗逸，莫教千古吊灵均。
◎卷.20【赠江南从事张侍郎】陈陶<br>　　平南门馆凤凰毛，二十华轩立最高。几处谈天致云雨，<br>　　早时文海得鲸鳌。姻联紫府萧窗贵，职称青钱绣服豪。<br>　　江徼无虞才不展，衔杯终日咏离骚。
◎卷.21【剑池】陈陶<br>　　秦帝南巡厌火精，苍黄埋剑故丰城。霸图缭戾金龙蛰，<br>　　坤道扶摇紫气生。星斗卧来闲窟穴，雌雄飞去变澄泓。<br>　　永怀惆怅中宵作，不见春雷发匣声。
◎卷.22【洛城见贺自真飞升（一作登仙）】陈陶<br>　　子晋鸾飞古洛川，金桃再熟贺郎仙。三清乐奏嵩丘下，<br>　　五色云屯御苑前。朱顶舞低迎绛节，青鬟歌对驻香輧。<br>　　谁能白昼相悲泣，太极光阴亿万年。
◎卷.23【谪仙吟赠赵道士】陈陶<br>　　汗漫东游黄鹤雏，缙云仙子住清都。三元麟凤推高座，<br>　　六甲风雷閟小壶。日月暗资灵寿药，山河拟作化生符。<br>　　若为失意居蓬岛，鳌足尘飞桑树枯。
◎卷.24【夜别温商梓州】陈陶<br>　　凤凰城里花时别，玄武江边月下逢。客舍莫辞先买酒，<br>　　相门曾忝旧登龙。迎风骚屑千家竹，隔水悠扬午夜钟。<br>　　明日又行西蜀去，不堪天际远山重。
◎卷.25【题赠高闲上人】陈陶<br>　　檐卜花间客，轩辕席上珍。笔江秋菡萏，僧国瑞麒麟。<br>　　内殿初招隐，曹溪得后尘。龙蛇惊粉署，花雨对金轮。<br>　　白马方依汉，朱星又入秦。剧谈凌凿齿，清论倒波旬。<br>　　拂石先天古，降龙旧国春。珠还合浦老，龙去玉州贫。<br>　　鸳鹭输黄绢，场坛绕白蘋。鼎湖闲入梦，金阁静通神。<br>　　海气成方丈，山泉落净巾。獮猴深爱月，鸥鸟不猜人。<br>　　拂岳萧萧竹，垂空澹澹津。汉珠难觅对，荆璞本来真。<br>　　伊傅多联壁，刘雷竞买邻。江边有国宝，时为劚星辰。
◎卷.26【哭王赞府】陈陶<br>　　白水流今古，青山送死生。驱驰三楚掾，倏忽一空名。<br>　　金玉埋皋壤，芝兰哭弟兄。龙头孤后进，鹏翅失前程。<br>　　愁变风云色，悲连鼓角声。落星辞圣代，寒梦闭佳城。<br>　　伊昔来江邑，从容副国英。德逾栖棘美，公亚饮冰清。<br>　　大厦亡孤直，群儒忆老成。白驹悲里巷，梁木恸簪缨。<br>　　陇遂添新草，珠还满旧籝。苍苍难可问，原上晚烟横。
◎卷.27【圣帝击壤歌四十声】陈陶<br>　　百六承尧绪，艰难土运昌。太虚横彗孛，中野斗豺狼。<br>　　帝曰更吾嗣，时哉忆圣唐。英星垂将校，神岳诞忠良。<br>　　炼石医元气，屠鳌正昊苍。扫原铺一德，驱祲立三光。<br>　　大道重苏息，真风再发扬。芟夷逾旧迹，神圣掩前王。<br>　　郊酒酣寥廓，鸿恩受渺茫。地图龟负出，天诰凤衔将。<br>　　杂贡来山峙，群夷入雁行。紫泥搜海岱，鸿笔富岩廊。<br>　　鹰象敷宸极，寰瀛作瑞坊。泥丸封八表，金镜照中央。<br>　　构殿基麟趾，开藩表凤翔。銮舆亲稼穑，朱幌务蚕桑。<br>　　戎羯输天马，灵仙侍玉房。宫仪水蒐甲，门卫绿沈枪。<br>　　陶铸超三古，车书混万方。时巡望虞舜，蒐狩法殷汤。<br>　　化合讴谣满，年丰鬼蜮藏。政源归牧马，公法付神羊。<br>　　宝鼎无灵应，金瓯肯破伤。封山昭茂绩，祠执答嘉祥。<br>　　在昔宫闱僭，仍罹羿浞殃。牝鸡何譈ca，猘犬漫劻勷。<br>　　苗祷三灵怒，桓偷九族亡。鲸鲵寻挂网，魑魅旋投荒。<br>　　松柏霜逾翠，芝兰露更香。圣谟流祚远，仙系发源长。<br>　　岛屿征徭薄，漪澜泛稻凉。凫鱼餍餐啖，荷薜足衣裳。<br>　　寤寐华胥国，嬉游太素乡。鹰鹯飞接翼，忠孝住连墙。<br>　　有叟能调鼎，无媒隐钓璜。乾坤资识量，江海入文章。<br>　　野鹤思蓬阙，山麋忆庙堂。泥沙空淬砺，星斗屡低昂。<br>　　历草何因见，衢尊岂暂忘。终随嘉橘赋，霄汉谒羲皇。
◎卷.28【续古二十九首】陈陶<br>　　大尧登宝位，麟凤焕宸居。海曲沾恩泽，还生比目鱼。<br>　　生值揖逊历，长歌东南春。钓鳌年三十，未见天子巡。<br>　　轩辕承化日，群凤戏池台。大朴衰丧后，仲尼生不来。<br>　　大道归孟门，萧兰日争长。想得巢居时，碧江应无浪。<br>　　矻矻蓬舍下，慕君麒麟阁。笑杀王子乔，寥天乘白鹤。<br>　　杳杳巫峡云，悠悠汉江水。愁杀几少年，春风相忆地。<br>　　吴洲采芳客，桂棹木兰船。日晚欲有寄，裴回春风前。<br>　　仙家风景晏，浮世年华速。邂逅汉武时，蟠桃海东熟。<br>　　南国珊瑚树，好裁天马鞭。鱼龙不解语，海曲空蝉娟。<br>　　周穆恣游幸，横天驱八龙。宁知泰山下，日日望登封。<br>　　秦国饶罗网，中原绝麟凤。万乘巡海回，鲍鱼空相送。<br>　　秦家无庙略，遮虏续长城。万姓陇头死，中原荆棘生。<br>　　秦作东海桥，中州鬼辛苦。纵得跨蓬莱，群仙亦飞去。<br>　　隋炀弃中国，龙舟巡海涯。春风广陵苑，不见秦宫花。<br>　　范子相句践，灭吴成大勋。虽然五湖去，终愧磻溪云。<br>　　麟凤识翔蛰，圣贤明卷舒。哀哉嵇叔夜，智不及鶢鶋。<br>　　战地三尺骨，将军一身贵。自古若吊冤，落花少于泪。<br>　　楚国千里旱，土龙日已多。九谷竟枯死，好云闲嵯峨。<br>　　汉家三殿色，恩泽若飘风。今日黄金屋，明朝长信宫。<br>　　南园杏花发，北渚梅花落。吴女妒西施，容华日消铄。<br>　　山鸡理毛羽，自言胜乌鸢。一朝逢鸑鷟，羞死南海边。<br>　　秦家卷衣贵，本是倡家子。金殿一承恩，貂蝉满乡里。<br>　　魏宫薛家女，秀色倾三殿。武帝鼎湖归，一身似秋扇。<br>　　婵娟越机里，织得双栖凤。慰此殊世花，金梭忽停弄。<br>　　学古三十载，犹依白云居。每览班超传，令人慵读书。<br>　　雄剑久濩落，夜吟秋风起。不是懒为龙，此非延平水。<br>　　朝为杨柳色，暮作芙蓉好。春风若有情，江山相逐老。<br>　　景龙临太极，五凤当庭舞。谁信壁间梭，升天作云雨。<br>　　曾梦诸侯笑，康囚议脱枷。千根池底藕，一朵火中花。
◎卷.29【永嘉赠别】陈陶<br>　　芳草温阳客，归心浙水西。临风青桂楫，几日白蘋溪。
◎卷.30【有所思（一作长相思）】陈陶<br>　　欲唱玄云曲，知音复谁是。采掇情未来，临池画春水。
◎卷.31【吴苑思】陈陶<br>　　今人地藏古人骨，古人花为今人发。<br>　　江南何处葬西施，谢豹空闻采香月。
◎卷.32【古意】陈陶<br>　　麻姑井边一株杏，花开不如古时红。<br>　　西邻蔡家十岁女，年年二月卖东风。
◎卷.33【朝元引四首】陈陶<br>　　帝烛荧煌下九天，蓬莱宫晓玉炉烟。<br>　　无央鸾凤随金母，来贺熏风一万年。<br>　　正殿云开露冕旒，下方珠翠压鳌头。<br>　　天鸡唱罢南山晓，春色光辉十二楼。<br>　　万宇灵祥拥帝居，东华元老荐屠苏。<br>　　龙池遥望非烟拜，五色曈曨在玉壶。<br>　　宝祚河宫一向清，龟鱼天篆益分明。<br>　　近臣谁献登封草，五岳齐呼万岁声。
◎卷.34【宿天竺寺】陈陶<br>　　一宵何期此灵境，五粒松香金地冷。<br>　　西僧示我高隐心，月在中峰葛洪井。
◎卷.35【赋得古莲塘】陈陶<br>　　阖闾宫娃能采莲，明珠作佩龙为船。<br>　　三千巧笑不复见，江头废苑花年年。
◎卷.36【双桂咏】陈陶<br>　　青冥结根易倾倒，沃洲山中双树好。<br>　　琉璃宫殿无斧声，石上萧萧伴僧老。
◎卷.37【夏日怀天台（一作夏日有怀）】陈陶<br>　　竹斋睡馀柘浆清，麟凤诱我劳此生。<br>　　勿忆天台掩书坐，涧云起尽红峥嵘。
◎卷.38【临风叹】陈陶<br>　　芙蓉楼中饮君酒，骊驹结言春杨柳。<br>　　豫章花落不见归，一望东风堪白首。
◎卷.39【春日行】陈陶<br>　　鶗鴂初鸣洲渚满，龙蛇洗鳞春水暖。<br>　　病多欲问山寺僧，湖上人传石桥断。
◎卷.40【春归去】陈陶<br>　　九十春光在何处，古人今人留不住。<br>　　年年白眼向黔娄，唯放蛴螬飞上树。
◎卷.41【蜀葵咏】陈陶<br>　　绿衣宛地红倡倡，熏风似舞诸女郎。<br>　　南邻荡子妇无赖，锦机春夜成文章。
◎卷.42【南昌道中】陈陶<br>　　古道夤缘蔓黄葛，桓伊冢西春水阔。<br>　　村翁莫倚横浦罾，一半鱼虾属鹈獭。
◎卷.43【子规思】陈陶<br>　　春山杜鹃来几日，夜啼南家复北家。<br>　　野人听此坐惆怅，恐畏踏落东园花。
◎卷.44【吴兴秋思二首】陈陶<br>　　不是苕溪厌看月，天涯有程云树凉。<br>　　何意汀洲剩风雨，白蘋今日似潇湘。<br>　　日夕鲲鱼梦南国，苕阳水高迷渡头。<br>　　故山秋风忆归去，白云又被王孙留。
◎卷.45【闽川梦归】陈陶<br>　　千里潺湲建溪路，梦魂一夕西归去。<br>　　龙舼欲上巴兽滩，越王金鸡报天曙。
◎卷.46【竹十一首】陈陶<br>　　不厌东溪绿玉君，天坛双凤有时闻。<br>　　一峰晓似朝仙处，青节森森倚绛云。<br>　　万枝朝露学潇湘，杳霭孤亭白石凉。<br>　　谁道乖龙不得雨，春雷入地马鞭狂。<br>　　啸入新篁一里行，万竿如瓮锁龙泓。<br>　　惊巢翡翠无寻处，闲倚云根刻姓名。<br>　　青岚帚亚思吾祖，绿润偏多忆蔡邕。<br>　　长听南园风雨夜，恐生鳞甲尽为龙。<br>　　迸玉闲抽上钓矶，翠苗番次脱霞衣。<br>　　山童泥乞青骢马，骑过春泉掣手飞。<br>　　须题内史琅玕坞，几醉山阳瑟瑟村。<br>　　剩养万茎将扫俗，莫教凡鸟闹云门。<br>　　一溪云母间灵花，似到封侯逸士家。<br>　　谁识雌雄九成律，子乔丹井在深涯。<br>　　燕燕雏时紫米香，野溪羞色过东墙。<br>　　诸儿莫拗成蹊笋，从结高笼养凤凰。<br>　　一节呼龙万里秋，数茎垂海六鳌愁。<br>　　更须瀑布峰前种，云里阑干过子猷。<br>　　丘壑谁堪话碧鲜，静寻春谱认婵娟。<br>　　会当小杀青瑶简，图写龟鱼把上天。<br>　　玄圃千春闭玉丛，湛阳一祖碧云空。<br>　　不须骚屑愁江岛，今日南枝在国风。
◎卷.47【钟陵秋夜】陈陶<br>　　洪崖岭上秋月明，野客枕底章江清。<br>　　蓬壶宫阙不可梦，一一入楼归雁声。
◎卷.48【江上逢故人】陈陶<br>　　十年蓬转金陵道，长哭青云身不早。<br>　　故乡逢尽白头人，清江颜色何曾老。
◎卷.49【水调词十首】陈陶<br>　　黠虏迢迢未肯和，五陵年少重横戈。<br>　　谁家不结空闺恨，玉箸阑干妾最多。<br>　　羽管慵调怨别离，西园新月伴愁眉。<br>　　容华不分随年去，独有妆楼明镜知。<br>　　忆饯良人玉塞行，梨花三见换啼莺。<br>　　边场岂得胜闺阁，莫逞雕弓过一生。<br>　　惆怅江南早雁飞，年年辛苦寄寒衣。<br>　　征人岂不思乡国，只是皇恩未放归。<br>　　水阁莲开燕引雏，朝朝攀折望金吾。<br>　　闻道碛西春不到，花时还忆故园无。<br>　　自从清野戍辽东，舞袖香销罗幌空。<br>　　几度长安发梅柳，节旄零落不成功。<br>　　长夜孤眠倦锦衾，秦楼霜月苦边心。<br>　　征衣一倍装绵厚，犹虑交河雪冻深。<br>　　瀚海长征古别离，华山归马是何时。<br>　　仍闻万乘尊犹屈，装束千娇嫁郅支。<br>　　沙塞依稀落日边，寒宵魂梦怯山川。<br>　　离居渐觉笙歌懒，君逐嫖姚已十年。<br>　　万里轮台音信稀，传闻移帐护金微。<br>　　会须麟阁留踪迹，不斩天骄莫议归。
◎卷.50【送谢山人归江夏】陈陶<br>　　黄鹤春风二千里，山人佳期碧江水。<br>　　携琴一醉杨柳堤，日暮龙沙白云起。
◎卷.51【闲居杂兴五首】陈陶<br>　　虞韶九奏音犹在，只是巴童自弃遗。<br>　　闲卧清秋忆师旷，好风摇动古松枝。<br>　　一顾成周力有馀，白云闲钓五溪鱼。<br>　　中原莫道无麟凤，自是皇家结网疏。<br>　　长爱真人王子乔，五松山月伴吹箫。<br>　　从他浮世悲生死，独驾苍鳞入九霄。<br>　　越里娃童锦作襦，艳歌声压郢中姝。<br>　　无人说向张京兆，一曲江南十斛珠。<br>　　云堆西望贼连营，分阃何当举义兵。<br>　　莫道羔裘无壮节，古来成事尽书生。
◎卷.52【泉州刺桐花咏兼呈赵使君】陈陶<br>　　仿佛三株植世间，风光满地赤城闲。<br>　　无因秉烛看奇树，长伴刘公醉玉山。<br>　　海曲春深满郡霞，越人多种刺桐花。<br>　　可怜虎竹西楼色，锦帐三千阿母家。<br>　　石氏金园无此艳，南都旧赋乏灵材。<br>　　只因赤帝宫中树，丹凤新衔出世来。<br>　　猗猗小艳夹通衢，晴日熏风笑越姝。<br>　　只是红芳移不得，刺桐屏障满中都。<br>　　不胜攀折怅年华，红树南看见海涯。<br>　　故国春风归去尽，何人堪寄一枝花。<br>　　赤帝常闻海上游，三千幢盖拥炎州。<br>　　今来树似离宫色，红翠斜欹十二楼。
◎卷.53【投赠福建桂常侍二首】陈陶<br>　　后来台席更何人，都护朝天拜近臣。<br>　　长笑当时汉卿士，等闲恩泽画麒麟。<br>　　匝地歌钟镇海隅，城池鞅掌旧名都。<br>　　不知珠履三千外，更许侯嬴寄食无。
◎卷.54【陇西行四首】陈陶<br>　　汉主东封报太平，无人金阙议边兵。<br>　　纵饶夺得林胡塞，碛地桑麻种不生。<br>　　誓扫匈奴不顾身，五千貂锦丧胡尘。<br>　　可怜无定河边骨，犹是春闺梦里人。<br>　　陇戍三看塞草青，楼烦新替护羌兵。<br>　　同来死者伤离别，一夜孤魂哭旧营。<br>　　黠虏生擒未有涯，黑山营阵识龙蛇。<br>　　自从贵主和亲后，一半胡风似汉家。
◎卷.55【答莲花妓】陈陶<br>　　近来诗思清于水，老去风情薄似云。<br>　　已向升天得门户，锦衾深愧卓文君。
◎卷.56【镜道中吹箫】陈陶<br>　　金栏白的善篸zC，双凤夜伴江南栖。<br>　　十洲人听玉楼晓，空向千山桃杏枝。
◎卷.57【赠野老】陈陶<br>　　何年种芝白云里，人传先生老莱子。<br>　　消磨世上名利心，澹若岩间一流水。
◎卷.58【酬元亨上人】陈陶<br>　　一衲净居云梦合，秋来诗思祝融高。<br>　　何因知我津涯阔，远寄东溟六巨鳌。
◎卷.59【题徐稚湖亭】陈陶<br>　　伏龙山横洲渚地，人如白蘋自生死。<br>　　洪崖成道二千年，唯有徐君播青史。
◎卷.60【鄱阳秋夕】陈陶<br>　　忆昔鄱阳旅游日，曾听南家争捣衣。<br>　　今夜重开旧砧杵，当时还见雁南飞。
◎卷.61【飞龙引】陈陶<br>　　长洲茂苑朝夕池，映日含风结细漪。坐当伏槛红莲披，<br>　　雕轩洞户青蘋吹。轻幌芳烟郁金馥，绮檐花簟桃李枝。<br>　　苕苕翡翠但相逐，桂树鸳鸯恒并宿。
◎卷.62【句】陈陶<br>　　蝉声将月短，草色与秋长。<br>　　比屋歌黄竹，何人撼白榆。（以上见张为《主客图》）<br>　　好看如镜夜，莫笑似弓时。（新月，见《吟窗杂录》）<br>　　江湖水清浅，不足掉鲸尾。<br>　　饮水狼子瘦，思日鹧鸪寒。<br>　　一鼎雄雌金液火，十年寒暑鹿麑裘。<br>　　寄语东流任斑鬓，向隅终守铁梭飞。（上见《北梦琐言》）<br>　　乾坤见了文章懒，龙虎成来印绶疏。<br>　　近来世上无徐庶，谁向桑麻识卧龙。（见《钓矶立谈》）<br>第七百四十七卷
◎卷.1【春日作】李中<br>　　和气来无象，物情还暗新。乾坤一夕雨，草木万方春。<br>　　染水烟光媚，催花鸟语频。高台旷望处，歌咏属诗人。
◎卷.2【寒江暮泊寄左偃】李中<br>　　维舟芦荻岸，离恨若为宽。烟火人家远，汀洲暮雨寒。<br>　　天涯孤梦去，篷底一灯残。不是凭骚雅，相思写亦难。
◎卷.3【喜春雨有寄】李中<br>　　青春终日雨，公子莫思晴。任阻西园会，且观南亩耕。<br>　　最怜滋垄麦，不恨湿林莺。父老应相贺，丰年兆已成。
◎卷.4【魏夫人坛】李中<br>　　仙坛遗迹在，苔合落花明。绛节何年返，白云终日生。<br>　　旋新芳草色，依旧偃松声。欲问希夷事，音尘隔上清。
◎卷.5【访洞神宫邵道者不遇】李中<br>　　闲来仙观问希夷，云满星坛水满池。<br>　　羽客不知何处去，洞前花落立多时。
◎卷.6【寄赠致仕沈彬郎中】李中<br>　　鹤氅换朝服，逍遥云水乡。有时乘一叶，载酒入三湘。<br>　　尘梦年来息，诗魔老亦狂。莼羹与鲈脍，秋兴最宜长。
◎卷.7【赠别】李中<br>　　行杯酌罢歌声歇，不觉前汀月又生。<br>　　自是离人魂易断，落花芳草本无情。
◎卷.8【送刘恭游庐山兼寄令上人】李中<br>　　松桂烟霞蔽梵宫，诗流闲去访支公。<br>　　石堂磬断相逢夜，五老月生溪影空。
◎卷.9【宿庐山白云峰重道者院】李中<br>　　绝顶松堂喜暂游，一宵玄论接浮丘。云开碧落星河近，<br>　　月出沧溟世界秋。尘里年光何急急，梦中强弱自悠悠。<br>　　他时书剑酬恩了，愿逐鸾车看十洲。
◎卷.10【海上从事秋日书怀】李中<br>　　悠悠旅宦役尘埃，旧业那堪信未回。千里梦随残月断，<br>　　一声蝉送早秋来。壶倾浊酒终难醉，匣锁青萍久不开。<br>　　唯有搜吟遣怀抱，凉风时复上高台。
◎卷.11【访蔡文庆处士留题】李中<br>　　幽人栖息处，一到涤尘心。藓色花阴阔，棋声竹径深。<br>　　篱根眠野鹿，池面戏江禽。多谢相留宿，开樽拂素琴。
◎卷.12【寄庐岳鉴上人】李中<br>　　岳寺栖瓶锡，常人亲亦难。病披青衲重，晚剃白髭寒。<br>　　烘壁茶烟暗，填沟木叶干。昔年皆礼谒，频到碧云端。
◎卷.13【书小斋壁】李中<br>　　其谁肯见寻，冷淡少知音。尘土侵闲榻，烟波隔故林。<br>　　竹风醒晚醉，窗月伴秋吟。道在唯求己，明时岂陆沈。
◎卷.14【怀王道者】李中<br>　　闲思王道者，逸格世难群。何处眠青嶂，从来爱白云。<br>　　酒沽应独醉，药熟许谁分。正作趋名计，如何得见君。
◎卷.15【桃花】李中<br>　　只应红杏是知音，灼灼偏宜间竹阴。几树半开金谷晓，<br>　　一溪齐绽武陵深。艳舒百叶时皆重，子熟千年事莫寻。<br>　　谁步宋墙明月下，好香和影上衣襟。
◎卷.16【思旧游有感】李中<br>　　长忆衔杯处，酕醄尚未阑。江南正烟雨，楼上恰春寒。<br>　　好树藏莺密，平芜彻野宽。如今无处觅，音信隔波澜。
◎卷.17【依韵和智谦上人送李相公赴昭武军】李中<br>　　暂别庙堂上，雄藩去豁情。秋风生雁渚，晚雾湿龙旌。<br>　　吟里过侯服，梦中归帝城。下车军庶乐，千里月华清。
◎卷.18【姑苏怀古】李中<br>　　阖闾兴霸日，繁盛复风流。歌舞一场梦，烟波千古愁。<br>　　樵人归野径，渔笛起扁舟。触目牵伤感，将行又驻留。<br>　　苏台踪迹在，旷望向江滨。往事谁堪问，连空草自春。<br>　　花疑西子脸，涛想伍胥神。吟尽情难尽，斜阳照路尘。
◎卷.19【赠史虚白】李中<br>　　致主嘉谋尚未伸，慨然深志与谁论。唤回古意琴开匣，<br>　　陶出真情酒满樽。明月过溪吟钓艇，落花堆席睡僧轩。<br>　　九重梦卜时终在，莫向深云独闭门。
◎卷.20【赠蒯亮处士】李中<br>　　著得新书义更幽，负琴何处不遨游。玄宫寄宿月华冷，<br>　　羽客伴吟松韵秋。满户烟霞思紫阁，一帆风雨忆沧洲。<br>　　吾君侧席求贤切，未可悬瓢枕碧流。
◎卷.21【春夕偶作】李中<br>　　早是春愁触目生，那堪春夕酒初醒。<br>　　贯珠声罢人归去，半落桃花月在庭。
◎卷.22【子规】李中<br>　　暮春滴血一声声，花落年年不忍听。<br>　　带月莫啼江畔树，酒醒游子在离亭。
◎卷.23【书王秀才壁】李中<br>　　茅舍何寥落，门庭长绿芜。贫来卖书剑，病起忆江湖。<br>　　对枕暮山碧，伴吟凉月孤。前贤多晚达，莫叹有霜须。
◎卷.24【春日途中作】李中<br>　　干禄趋名者，迢迢别故林。春风短亭路，芳草异乡心。<br>　　雨过江山出，莺啼村落深。未知将雅道，何处谢知音。
◎卷.25【依韵和蠡泽王去微秀才见寄】李中<br>　　咫尺风骚客，难谐面继酬。相思对烟雨，一雁下汀洲。<br>　　花影谁家坞，笛声何处楼。支筇朗吟罢，搔首独迟留。
◎卷.26【送孙孔二秀才游庐山】李中<br>　　庐山多胜景，偏称二君游。松径苍苔合，花阴碧涧流。<br>　　倾壶同坐石，搜句共登楼。莫学天台客，逢山即驻留。
◎卷.27【春日野望怀故人】李中<br>　　野外登临望，苍苍烟景昏。暖风医病草，甘雨洗荒村。<br>　　云散天边野，潮回岛上痕。故人不可见，倚杖役吟魂。
◎卷.28【游玄真观】李中<br>　　闲吟游古观，静虑相神仙。上景非难度，阴功不易全。<br>　　醮坛松作盖，丹井藓成钱。浩浩红尘里，谁来叩自然。
◎卷.29【剑客】李中<br>　　恩酬期必报，岂是辄轻生。神剑冲霄去，谁为平不平。
◎卷.30【鹤】李中<br>　　警露精神异，冲天羽翼新。千年一归日，谁识令威身。
◎卷.31【送致仕沈彬郎中游茅山】李中<br>　　挂却朝冠披鹤氅，羽人相伴恣遨游。忽因风月思茅岭，<br>　　便挈琴樽上叶舟。野寺宿时魂梦冷，海门吟处水云秋。<br>　　华阳洞府年光永，莫向仙乡拟驻留。
◎卷.32【题庐山东寺远大师影堂】李中<br>　　远公遗迹在东林，往事名存动苦吟。杉桧已依灵塔老，<br>　　烟霞空锁影堂深。入帘轻吹催香印，落石幽泉杂磬音。<br>　　十八贤人消息断，莲池千载月沈沈。
◎卷.33【庭苇】李中<br>　　品格清于竹，诗家景最幽。从栽向池沼，长似在汀洲。<br>　　玩好招溪叟，栖堪待野鸥。影疏当夕照，花乱正深秋。<br>　　韵细堪清耳，根牢好系舟。故溪高岸上，冷淡有谁游。
◎卷.34【寄左偃】李中<br>　　每病风骚路，荒凉人莫游。惟君还似我，成癖未能休。<br>　　舍寐缘孤月，忘形为九秋。垂名如不朽，那恨雪生头。
◎卷.35【宿山店书怀寄东林令图上人】李中<br>　　一宿山前店，旅情安可穷。猿声乡梦后，月影竹窗中。<br>　　南楚征途阔，东吴旧业空。虎溪莲社客，应笑此飘蓬。
◎卷.36【途中闻子规】李中<br>　　春残杜宇愁，越客思悠悠。雨歇孤村里，花飞远水头。<br>　　微风声渐咽，高树血应流。因此频回首，家山隔几州。
◎卷.37【春日书怀】李中<br>　　千峰雪尽鸟声春，日永孤吟野水滨。<br>　　霄汉路岐升未得，花时空拂满衣尘。
◎卷.38【所思代人】李中<br>　　巫峡云深湘水遥，更无消息梦空劳。<br>　　梦回深夜不成寐，起立闲庭花月高。
◎卷.39【春晚过明氏闲居】李中<br>　　寥寥陋巷独扃门，自乐清虚不厌贫。数局棋中消永日，<br>　　一樽酒里送残春。雨催绿藓铺三径，风送飞花入四邻。<br>　　羡尔朗吟无外事，沧洲何必去垂纶。
◎卷.40【赠重安寂道者】李中<br>　　寒松肌骨鹤心情，混俗陶陶隐姓名。白发只闻悲短景，<br>　　红尘谁解信长生。壶中日月存心近，岛外烟霞入梦清。<br>　　每许相亲应计分，琴馀常见话蓬瀛。
◎卷.41【江边吟】李中<br>　　风暖汀洲吟兴生，远山如画雨新晴。残阳影里水东注，<br>　　芳草烟中人独行。闪闪酒帘招醉客，深深绿树隐啼莺。<br>　　盘桓渔舍忘归去，云静高空月又明。
◎卷.42【献张义方常侍】李中<br>　　雄飞看是逼岩廊，逸思常闻不暂忘。公署静眠思水石，<br>　　古屏闲展看潇湘。老来酒病虽然减，秋杪诗魔更是狂。<br>　　乘兴有时招羽客，横琴移月启茅堂。
◎卷.43【赠永真杜翱少府】李中<br>　　蓝袍竹简佐琴堂，县僻人稀觉日长。爱静不嫌官况冷，<br>　　苦吟从听鬓毛苍。闲寻野寺听秋水，寄睡僧窗到夕阳。<br>　　骞翥会应霄汉去，渔竿休更恋沧浪。
◎卷.44【献中书韩舍人】李中<br>　　丹墀朝退后，静院即冥搜。尽日卷帘坐，前峰当槛秋。<br>　　烹茶留野客，展画看沧洲。见说东林夜，寻常秉烛游。
◎卷.45【献徐舍人】李中<br>　　清名喧四海，何止并南金。奥学群英伏，多才万乘钦。<br>　　秩参金殿峻，步历紫微深。顾问承中旨，丝纶演帝心。<br>　　褒雄饶义路，贾马避词林。下直无他事，开门对远岑。<br>　　轩窗来晚吹，池沼歇秋霖。藓点生棋石，茶烟过竹阴。<br>　　希夷元已达，躁竞岂能侵。羽客闲陪饮，诗人伴静吟。<br>　　自惭为滞物，多幸辱虚襟。此日重遭遇，心期出陆沈。
◎卷.46【新秋有感】李中<br>　　门巷凉秋至，高梧一叶惊。渐添衾簟爽，顿觉梦魂清。<br>　　暗促莲开艳，乍催蝉发声。雨降炎气减，竹引冷烟生。<br>　　戍客添归思，行人怯远程。未逢征雁下，渐听夜砧鸣。<br>　　张翰思鲈兴，班姬咏扇情。音尘两难问，蛩砌月空明。
◎卷.47【秋雨】李中<br>　　竟日散如丝，吟看半掩扉。秋声在梧叶，润气逼书帏。<br>　　曲涧泉承去，危檐燕带归。寒蛩悲旅壁，乱藓滑渔矶。<br>　　爽欲除幽簟，凉须换熟衣。疏篷谁梦断，荒径独游稀。<br>　　偏称江湖景，不妨鸥鹭飞。最怜为瑞处，南亩稻苗肥。
◎卷.48【寄庐山白大师】李中<br>　　长忆寻师处，东林寓泊时。一秋同看月，无夜不论诗。<br>　　泉美茶香异，堂深磬韵迟。鹿驯眠藓径，猿苦叫霜枝。<br>　　别后音尘隔，年来鬓发衰。趋名方汲汲，未果再游期。
◎卷.49【访龙光智谦上人】李中<br>　　忽起寻师兴，穿云不觉劳。相留看山雪，尽日论风骚。<br>　　竹影摇禅榻，茶烟上毳袍。梦魂曾去否，旧国阻波涛。
◎卷.50【送仙客】李中<br>　　危言危行是男儿，倚伏相牵岂足悲。<br>　　莫向汀洲时独立，悠悠斜日照江蓠。
◎卷.51【祀风师迎神曲】李中<br>　　太皞御气，勾芒肇功。苍龙青旗，爰候祥风。<br>　　律以和应，□以感通。鼎俎修蚃，时惟礼崇。
◎卷.52【柳二首】李中<br>　　春来无树不青青，似共东风别有情。<br>　　闲忆旧居湓水畔，数枝烟雨属啼莺。<br>　　最爱青青水国中，莫愁门外间花红。<br>　　纤纤无力胜春色，撼起啼莺恨晚风。
◎卷.53【送庐阜僧归山阳】李中<br>　　山阳旧社终经梦，容易言归不可留。瓶贮瀑泉离五老，<br>　　锡摇江雨上孤舟。鱼行细浪分沙觜，雁逆高风下苇洲。<br>　　遥想枚皋宅边寺，不知凉月共谁游。
◎卷.54【投所知】李中<br>　　孤琴尘翳剑慵磨，自顾泥蟠欲奈何。千里交亲消息断，<br>　　一庭风雨梦魂多。题桥未展相如志，叩角谁怜甯戚歌。<br>　　唯赖明公怜道在，敢携蓑笠钓烟波。
◎卷.55【寄左偃】李中<br>　　萧条陋巷绿苔侵，何事君心似我心。贫户懒开元爱静，<br>　　病身才起便思吟。闲留好鸟庭柯密，暗养鸣蛩砌草深。<br>　　况是清朝重文物，无愁当路少知音。
◎卷.56【游北山洞神宫】李中<br>　　闷见尘中光景促，仙乡来礼紫阳君。人居淡寂应难老，<br>　　道在虚无不可闻。松桧稳栖三岛鹤，楼台闲锁九霄云。<br>　　羡师向此朝星斗，一炷清香午夜焚。
◎卷.57【思简寂观旧游寄重道者】李中<br>　　闲忆当年游物外，羽人曾许驻仙乡。溪头烘药烟霞暖，<br>　　花下围棋日月长。偷摘蟠桃思曼倩，化成蝴蝶学蒙庄。<br>　　俗缘未断归浮世，空望林泉意欲狂。
◎卷.58【云】李中<br>　　悠悠离洞壑，冉冉上天津。捧日终为异，从龙自有因。<br>　　高行四海雨，暖拂万山春。静与霞相近，闲将鹤最亲。<br>　　帝乡归莫问，楚殿梦曾频。白向封中起，碧从诗里新。<br>　　冷容横钓浦，轻缕绊蟾轮。不滞浓还淡，无心卷复伸。<br>　　非烟聊拟议，干吕在逡巡。会作五般色，为祥覆紫宸。
◎卷.59【徐司徒池亭】李中<br>　　亭榭跨池塘，泓澄入座凉。扶疏皆竹柏，冷淡似潇湘。<br>　　萍嫩铺波面，苔深锁岸傍。朝回游不厌，僧到赏难忘。<br>　　最称收残雨，偏宜带夕阳。吟堪期谢脁，醉好命嵇康。<br>　　奢侈心难及，清虚趣最长。月明垂钓兴，何必忆沧浪。
◎卷.60【赋得江边草】李中<br>　　岸春芳草合，几处思缠绵。向暮江蓠雨，初晴杜若烟。<br>　　静宜幽鹭立，远称碧波连。送别王孙处，萋萋南浦边。
◎卷.61【江行夜泊】李中<br>　　扁舟倦行役，寂寂宿江干。半夜风雷过，一天星斗寒。<br>　　潮平沙觜没，霜苦雁声残。渔父何疏逸，扣舷歌未阑。
◎卷.62【访山叟留题】李中<br>　　策杖寻幽客，相携入竹扃。野云生晚砌，病鹤立秋庭。<br>　　茶美睡心爽，琴清尘虑醒。轮蹄应少到，门巷草青青。
◎卷.63【江行晚泊寄湓城知友】李中<br>　　孤舟相忆久，何处倍关情。野渡帆初落，秋风蝉一声。<br>　　江浮残照阔，云散乱山横。渐去湓城远，那堪新月生。
◎卷.64【秋夕书怀】李中<br>　　功名未立诚非晚，骨肉分飞又入秋。<br>　　枕上不堪残梦断，壁蛩窗月夜悠悠。
◎卷.65【感兴】李中<br>　　渔休渭水兴周日，龙起南阳相蜀时。<br>　　不遇文王与先主，经天才业拟何为。
◎卷.66【舟中望九华山】李中<br>　　排空苍翠异，辍棹看崔嵬。一面雨初歇，九峰云正开。<br>　　当时思水石，便欲上楼台。隐去心难遂，吟馀首懒回。<br>　　僧休传紫阁，屏歇写天台。中有忘机者，逍遥不可陪。
◎卷.67【渔父】李中<br>　　烟冷暮江滨，高歌散诞身。移舟过蓼岸，待月正丝纶。<br>　　亦与樵翁约，同游酒市春。白头云水上，不识独醒人。
◎卷.68【赠上都紫极宫刘日新先生】李中<br>　　道德吾君重，含贞本去华。因知炼神骨，何必在烟霞。<br>　　棋散庭花落，诗成海月斜。瀛洲旧仙侣，应许寄丹砂。
◎卷.69【勉同志】李中<br>　　读书与磨剑，旦夕但忘疲。傥若功名立，那愁变化迟。<br>　　尘从侵砚席，苔任满庭墀。明代搜扬切，升沈莫问龟。
◎卷.70【寄刘钧秀才】李中<br>　　掩户当春昼，知君志在诗。闲花半落处，幽客未来时。<br>　　野鸟穿莎径，江云过竹篱。会须明月夜，与子水边期。
◎卷.71【离亭前思有寄】李中<br>　　酒醒江亭客，缠绵恨别离。笙歌筵散后，风月夜长时。<br>　　耿耿看灯暗，悠悠结梦迟。若无骚雅分，何计达相思。
◎卷.72【赠上都先业大师】李中<br>　　懒向人前著紫衣，虚堂闲倚一条藜。虽承雨露居龙阙，<br>　　终忆烟霞梦虎溪。睡起晓窗风淅淅，病来深院草萋萋。<br>　　有时乘兴寻师去，煮茗同吟到日西。
◎卷.73【思九江旧居三首】李中<br>　　结茅曾在碧江隈，多病贫身养拙来。雨歇汀洲垂钓去，<br>　　月当门巷访僧回。静临窗下开琴匣，闷向床头泼酒醅。<br>　　游宦等闲千里隔，空馀魂梦到渔台。<br>　　门前烟水似潇湘，放旷优游兴味长。虚阁静眠听远浪，<br>　　扁舟闲上泛残阳。鹤翘碧藓庭除冷，竹引清风枕簟凉。<br>　　犬吠疏篱明月上，邻翁携酒到茅堂。<br>　　无机终日狎沙鸥，得意高吟景且幽。槛底江流偏称月，<br>　　檐前山朵最宜秋。遥村处处吹横笛，曲岸家家系小舟。<br>　　别后再游心未遂，设屏惟画白蘋洲。
◎卷.74【赠东林白大师】李中<br>　　虎溪久驻灵踪，禅外诗魔尚浓。卷宿吟销永日，<br>　　移床坐对千峰。苍苔冷锁幽径，微风闲坐古松。<br>　　自说年来老病，出门渐觉疏慵。
◎卷.75【春晓】李中<br>　　残烛犹存月尚明，几家帏幌梦魂惊。<br>　　星河渐没行人动，历历林梢百舌声。
◎卷.76【听郑羽人弹琴】李中<br>　　仙乡景已清，仙子启琴声。秋月空山寂，淳风一夜生。<br>　　莎间虫罢响，松顶鹤初惊。因感浮华世，谁怜太古情。
◎卷.77【秋夕书事寄友人】李中<br>　　信断关河远，相思秋夜深。砌蛩声咽咽，檐月影沈沈。<br>　　未遂青云志，那堪素发侵。吟馀成不寐，彻曙四邻砧。
◎卷.78【秋日途中】李中<br>　　竹林已萧索，客思正如雠。旧业吴江外，新蝉楚驿头。<br>　　遥天疏雨过，列岫乱云收。今夕谁家宿，孤吟月色秋。
◎卷.79【秋夜吟寄左偃】李中<br>　　与君诗兴素来狂，况入清秋夜景长。溪阁共谁看好月，<br>　　莎阶应独听寒螀。卷中新句诚堪喜，身外浮名不足忙。<br>　　会约垂名继前哲，任他玄发尽如霜。
◎卷.80【竹】李中<br>　　森森移得自山庄，植向空庭野兴长。便有好风来枕簟，<br>　　更无闲梦到潇湘。荫来砌藓经疏雨，引下溪禽带夕阳。<br>　　闲约羽人同赏处，安排棋局就清凉。
◎卷.81【怀庐岳旧游寄刘钧因感鉴上人】李中<br>　　昔年庐岳闲游日，乘兴因寻物外僧。寄宿爱听松叶雨，<br>　　论诗惟对竹窗灯。各拘片禄寻分别，高谢浮名竟未能。<br>　　一念支公安可见，影堂何处暮云凝。
◎卷.82【依韵酬智谦上人见寄】李中<br>　　性拙才非逸，同心友亦稀。风昏秋病眼，霜湿夜吟衣。<br>　　莺谷期犹负，兰陔养不违。吾师惠佳句，胜得楚金归。
◎卷.83【落花】李中<br>　　年年三月暮，无计惜残红。酷恨西园雨，生憎南陌风。<br>　　片随流水远，色逐断霞空。怅望丛林下，悠悠饮兴穷。
◎卷.84【题柳】李中<br>　　折向离亭畔，春光满手生。群花岂无艳，柔质自多情。<br>　　夹岸笼溪月，兼风撼野莺。隋堤三月暮，飞絮想纵横。
◎卷.85【赠谦明上人】李中<br>　　虽寄上都眠竹寺，逸情终忆白云端。闲登钟阜林泉晚，<br>　　梦去沃洲风雨寒。新试茶经煎有兴，旧婴诗病舍终难。<br>　　常闻秋夕多无寐，月在高台独凭栏。
◎卷.86【书蔡隐士壁】李中<br>　　病后霜髭出，衡门寂寞中。蠹侵书帙损，尘覆酒樽空。<br>　　池暗菰蒲雨，径香兰蕙风。幽闲已得趣，不见卜穷通。
◎卷.87【赠钟尊师游茅山】李中<br>　　筇杖担琴背俗尘，路寻茅岭有谁群。仙翁物外应相遇，<br>　　灵药壶中必许分。香入肌肤花洞酒，冷侵魂梦石床云。<br>　　伊予亦有朝修志，异日遨游愿见君。
◎卷.88【访徐长史留题水阁】李中<br>　　君家池阁静，一到且淹留。坐听蒹葭雨，如看岛屿秋。<br>　　杯盘深有兴，吟笑迥忘忧。更爱幽奇处，双双下野鸥。
◎卷.89【夕阳】李中<br>　　影未沈山水面红，遥天雨过促征鸿。<br>　　魂销举子不回首，闲照槐花驿路中。
◎卷.90【鸂鶒】李中<br>　　流品是鸳鸯，翻飞云水乡。风高离极浦，烟暝下方塘。<br>　　比鹭行藏别，穿荷羽翼香。双双浴轻浪，谁见在潇湘。
◎卷.91【所思】李中<br>　　离思春来切，谁能慰寂寥。花飞寒食过，云重楚山遥。<br>　　耿耿梦徒往，悠悠鬓易凋。那堪对明月，独立水边桥。<br>第七百四十八卷
◎卷.1【春闺辞二首】李中<br>　　卷帘迟日暖，睡起思沈沈。辽海音尘远，春风旅馆深。<br>　　疏篁留鸟语，曲砌转花阴。寄语长征客，流年不易禁。<br>　　不得辽阳信，春心何以安。鸟啼窗树晓，梦断碧烟残。<br>　　绿鉴开还懒，红颜驻且难。相思谁可诉，时取旧书看。
◎卷.2【腊中作】李中<br>　　冬至虽云远，浑疑朔漠中。劲风吹大野，密雪翳高空。<br>　　泉冻如顽石，人藏类蛰虫。豪家应不觉，兽炭满炉红。
◎卷.3【海城秋日书怀寄朐山孙明府】李中<br>　　槐柳蝉声起渡头，海城孤客思悠悠。青云展志知何日，<br>　　皓月牵吟又入秋。鉴里渐生潘岳鬓，风前犹著卜商裘。<br>　　鸣琴良宰挥毫士，应笑蹉跎身未酬。
◎卷.4【题柴司徒亭假山】李中<br>　　叠石峨峨象翠微，远山魂梦便应稀。从教藓长添峰色，<br>　　好引泉来作瀑飞。萤影夜攒疑烧起，茶烟朝出认云归。<br>　　知君创得兹幽致，公退吟看到落晖。
◎卷.5【都下寒食夜作】李中<br>　　香尘未歇暝烟收，城满笙歌事胜游。<br>　　自是离人睡长早，千家帘卷月当楼。
◎卷.6【客中春思】李中<br>　　又听黄鸟绵蛮，目断家乡未还。<br>　　春水引将客梦，悠悠绕遍关山。
◎卷.7【所思】李中<br>　　门掩残花寂寂，帘垂斜月悠悠。<br>　　纵有一庭萱草，何曾与我忘忧。
◎卷.8【江馆秋思因成自勉】李中<br>　　江边候馆幽，汀鸟暝烟收。客思虽悲月，诗魔又爱秋。<br>　　声名都是幻，穷达未能忧。散逸怜渔父，波中漾小舟。
◎卷.9【赠朐山杨宰】李中<br>　　讼闲征赋毕，吏散卷帘时。听雨入秋竹，留僧覆旧棋。<br>　　得诗书落叶，煮茗汲寒池。化俗功成后，烟霄会有期。
◎卷.10【庐山】李中<br>　　控压浔阳景，崔嵬古及今。势雄超地表，翠盛接天心。<br>　　湓浦春烟列，星湾晚景沈。图经宜细览，题咏卒难任。<br>　　靖节门遥对，庾公楼俯临。参差含积雪，隐映见归禽。<br>　　峭拔推双剑，清虚数二林。白莲池宛在，翠辇事难寻。<br>　　天近星河冷，龙归洞穴深。谷春攒锦绣，石润叠琼琳。<br>　　玄鹤传仙拜，青猿伴客吟。泉通九江远，云出几州阴。<br>　　冬有灵汤溢，夏无炎暑侵。他年如遂隐，五老是知音。
◎卷.11【送孙霁书记赴寿阳辟命】李中<br>　　辟命羡君赴，其如怆别情。酒阑汀树晚，帆展野风生。<br>　　淮静寒烟敛，村遥夜火明。醉沈朐岭梦，吟达寿春城。<br>　　旧友摇鞭接，元戎扫榻迎。雪晴莲幕启，云散桂山横。<br>　　王粲从军画，陈琳草檄名。知君提健笔，重振此嘉声。
◎卷.12【听蝉寄朐山孙明府】李中<br>　　忽听新蝉发，客情其奈何。西风起槐柳，故国阻烟波。<br>　　垄笛悲犹少，巴猿恨未多。不知陶靖节，还动此心么。
◎卷.13【秋江夜泊寄刘钧正字】李中<br>　　闲忆诗人思倍劳，维舟清夜泥风骚。鱼龙不动澄江远，<br>　　云雾皆收皎月高。潮满钓舟迷浦屿，霜繁野树叫猿猱。<br>　　此时吟苦君知否，双鬓从他有二毛。
◎卷.14【赠朐山孙明府】李中<br>　　县庭无事似山斋，满砌青青旋长苔。闲抚素琴曹吏散，<br>　　自烹新茗海僧来。买将病鹤劳心养，移得闲花用意栽。<br>　　几度访君留我醉，瓮香皆值酒新开。
◎卷.15【赠海上书记张济员外】李中<br>　　鹏霄休叹志难伸，贫病虽萦道且存。阮瑀不能专笔砚，<br>　　嵇康唯要乐琴尊。春风满院空欹枕，芳草侵阶独闭门。<br>　　剑有尘埃书有蠹，昔年心事共谁论。
◎卷.16【对竹】李中<br>　　懒穿幽径冲鸣鸟，忍踏清阴损翠苔。<br>　　不似闭门欹枕听，秋声如雨入轩来。
◎卷.17【送朐山孙明府赴寿阳幕府辟命】李中<br>　　堪羡元戎虚右席，便承纶綍起金台。菊丛憔悴陶潜去，<br>　　莲幕光辉阮瑀来。好向尊罍陈妙画，定应书檄播雄才。<br>　　预愁别后相思处，月入闲窗远梦回。
◎卷.18【经废宅】李中<br>　　一梦奢华去不还，断墙花发岂堪看。<br>　　玉纤素绠知何处，金井梧枯碧甃寒。
◎卷.19【溪边吟】李中<br>　　鸂鶒双飞下碧流，蓼花蘋穗正含秋。<br>　　茜裙二八采莲去，笑冲微雨上兰舟。
◎卷.20【得故人消息】李中<br>　　多难分离久，相思每泪垂。梦归残月晓，信到落花时。<br>　　未必乖良会，何当有后期。那堪楼上望，烟水接天涯。
◎卷.21【芳草】李中<br>　　二月正绵绵，离情被尔牵。四郊初过雨，万里正铺烟。<br>　　眷恋残花惹，留连醉客眠。飘香是杜若，最忆楚江边。
◎卷.22【江南春】李中<br>　　千家事胜游，景物可忘忧。水国楼台晚，春郊烟雨收。<br>　　鹧鸪啼竹树，杜若媚汀洲。永巷歌声远，王孙会莫愁。
◎卷.23【悼亡】李中<br>　　巷深芳草细，门静绿杨低。室迩人何处，花残月又西。<br>　　武陵期已负，巫峡梦终迷。独立销魂久，双双好鸟啼。
◎卷.24【春晏寄从弟德润】李中<br>　　相思禁烟近，楼上动吟魂。水国春寒在，人家暮雨昏。<br>　　朱桥通竹树，香径匝兰荪。安得吾宗会，高歌醉一尊。
◎卷.25【赠致仕沈彬郎中】李中<br>　　自言婚嫁毕，尘事不关心。老去诗魔在，春来酒病深。<br>　　山翁期采药，海月伴鸣琴。多谢维舟处，相留接静吟。
◎卷.26【忆溪居】李中<br>　　竹轩临水静无尘，别后凫鹥入梦频。<br>　　杜若菰蒲烟雨歇，一溪春色属何人。
◎卷.27【登下蔡县楼】李中<br>　　长涯烟水又含秋，吏散时时独上楼。<br>　　信断兰台乡国远，依稀王粲在荆州。
◎卷.28【下蔡春偶作】李中<br>　　旅馆飘飘类断蓬，悠悠心绪有谁同。一宵风雨花飞后，<br>　　万里乡关梦自通。多难不堪容鬓改，沃愁惟怕酒杯空。<br>　　采兰扇枕何时遂，洗虑焚香叩上穹。
◎卷.29【再游洞神宫怀邵羽人有感】李中<br>　　重向烟萝省旧游，因寻遗迹想浮丘。峰头鹤去三清远，<br>　　坛畔月明千古秋。泉落小池清复咽，云从高峤起还收。<br>　　自惭未得冲虚术，白发无情渐满头。
◎卷.30【秋雨二首】李中<br>　　飘洒当穷巷，苔深落叶铺。送寒来客馆，滴梦在庭梧。<br>　　逼砌蛩声断，侵窗竹影孤。遥思渔叟兴，蓑笠在江湖。<br>　　竟日声萧飒，兼风不暂阑。竹窗秋睡美，荻浦夜渔寒。<br>　　地僻苔生易，林疏鸟宿难。谁知苦吟者，坐听一灯残。
◎卷.31【经古观有感】李中<br>　　古观寥寥枕碧溪，偶思前事立残晖。漆园化蝶名空在，<br>　　柱史犹龙去不归。丹井泉枯苔锁合，醮坛松折鹤来稀。<br>　　回头因叹浮生事，梦里光阴疾若飞。
◎卷.32【吉水春暮访蔡文庆处士留题】李中<br>　　无事无忧鬓任苍，浊醪闲酌送韶光。溟濛雨过池塘暖，<br>　　狼藉花飞砚席香。好古未尝疏典册，悬图时要看潇湘。<br>　　恋君清话难留处，归路迢迢又夕阳。
◎卷.33【烈祖孝高挽歌二首】李中<br>　　谁解叩乾关，音容去不还。位方尊北极，寿忽殒南山。<br>　　凤辇应难问，龙髯不可攀。千秋遗恨处，云物锁桥山。<br>　　仙驭归何处，苍苍问且难。华夷喧道德，陵垄葬衣冠。<br>　　御水穿城咽，宫花泣露寒。九疑消息断，空望白云端。
◎卷.34【赠海上观音院文依上人】李中<br>　　烟霞海边寺，高卧出门慵。白日少来客，清风生古松。<br>　　虚窗从燕入，坏屐任苔封。几度陪师话，相留到暮钟。
◎卷.35【秋夕病中作】李中<br>　　卧病当秋夕，悠悠枕上情。不堪抛月色，无计避虫声。<br>　　煎药惟忧涩，停灯又怕明。晓临清鉴里，应有白髭生。
◎卷.36【寄黄鹗秀才】李中<br>　　长忆狂游日，惜春心恰同。预愁花片落，不遣酒壶空。<br>　　草软眠难舍，莺娇听莫穷。如今千里隔，搔首对秋风。
◎卷.37【春日书怀寄朐山孙明府】李中<br>　　一作边城客，闲门两度春。莺花深院雨，书剑满床尘。<br>　　紫阁期终负，青云道未伸。犹怜陶靖节，诗酒每相亲。
◎卷.38【柴司徒宅牡丹】李中<br>　　暮春栏槛有佳期，公子开颜乍拆时。翠幄密笼莺未识，<br>　　好香难掩蝶先知。愿陪妓女争调乐，欲赏宾朋预课诗。<br>　　只恐却随云雨去，隔年还是动相思。
◎卷.39【赠王道者】李中<br>　　混俗从教鬓似银，世人无分得相亲。槎流海上波涛阔，<br>　　酒满壶中天地春。功就不看丹灶火，性闲时拂玉琴尘。<br>　　仙家变化谁能测，只恐洪崖是此身。
◎卷.40【春闺辞二首】李中<br>　　尘昏菱鉴懒修容，双脸桃花落尽红。<br>　　玉塞梦归残烛在，晓莺窗外啭梧桐。<br>　　边无音信暗消魂，茜袖香裙积泪痕。<br>　　海燕归来门半掩，悠悠花落又黄昏。
◎卷.41【暮春怀故人】李中<br>　　池馆寂寥三月尽，落花重叠盖莓苔。惜春眷恋不忍扫，<br>　　感物心情无计开。梦断美人沈信息，目穿长路倚楼台。<br>　　琅玕绣段安可得，流水浮云共不回。
◎卷.42【秋日登润州城楼】李中<br>　　虚楼一望极封疆，积雨晴来野景长。水接海门铺远色，<br>　　稻连京口发秋香。鸣蝉历历空相续，归鸟翩翩自著行。<br>　　吟罢倚栏深有思，清风留我到斜阳。
◎卷.43【晚春客次偶吟】李中<br>　　暂驻征轮野店间，悠悠时节又春残。落花风急宿酲解，<br>　　芳草雨昏春梦寒。惭逐利名头易白，欲眠云水志犹难。<br>　　却怜村寺僧相引，闲上虚楼共倚栏。
◎卷.44【对雨寄朐山林番明府】李中<br>　　竟日如丝不暂停，莎阶闲听滴秋声。斜飘虚阁琴书润，<br>　　冷逼幽窗梦寐清。开户只添搜句味，看山还阻上楼情。<br>　　遥知公退琴堂静，坐对萧骚饮兴生。
◎卷.45【落花】李中<br>　　残红引动诗魔，怀古牵情奈何。半落铜台月晓，<br>　　乱飘金谷风多。悠悠旋逐流水，片片轻粘短莎。<br>　　谁见长门深锁，黄昏细雨相和。
◎卷.46【燕】李中<br>　　豪家五色泥香，衔得营巢太忙。<br>　　喧觉佳人昼梦，双双犹在雕梁。
◎卷.47【莺】李中<br>　　羽毛特异诸禽，出谷堪听好音。<br>　　薄暮欲栖何处，雨昏杨柳深深。
◎卷.48【宿山中寺】李中<br>　　寄宿深山寺，惟逢老病僧。风吹几世树，云暗暮秋灯。<br>　　瞑目忘尘虑，谈空入上乘。明晨返名路，何计恋南能。
◎卷.49【海上载笔依韵酬左偃见寄】李中<br>　　都城分别后，海峤梦魂迷。吟兴疏烟月，边情起鼓鼙。<br>　　戍旗风飐小，营柳雾笼低。草檄无馀刃，难将阮瑀齐。
◎卷.50【春晚招鲁从事】李中<br>　　衮衮利名役，常嗟聚会稀。有心游好景，无术驻残晖。<br>　　南陌草争茂，西园花乱飞。期君举杯酒，不醉莫言归。
◎卷.51【和易秀才春日见寄】李中<br>　　每恨多流落，吾徒不易亲。相逢千里客，共醉百花春。<br>　　小槛山当面，闲阶柳拂尘。何时卜西上，明月桂枝新。
◎卷.52【送黄秀才】李中<br>　　雨馀飞絮乱，相别思难任。酒罢河桥晚，帆开烟水深。<br>　　蟾宫须展志，渔艇莫牵心。岐路从兹远，双鱼信勿沈。
◎卷.53【庭竹】李中<br>　　偶自山僧院，移归傍砌栽。好风终日起，幽鸟有时来。<br>　　筛月牵诗兴，笼烟伴酒杯。南窗睡轻起，萧飒雨声回。
◎卷.54【送戴秀才】李中<br>　　已是殊乡客，送君重惨然。河桥乍分首，槐柳正鸣蝉。<br>　　短棹离幽浦，孤帆触远烟。清朝重文物，变化莫迁延。
◎卷.55【病中作】李中<br>　　闲斋病初起，心绪复悠悠。开箧群书蠹，听蝉满树秋。<br>　　诗魔还渐动，药债未能酬。为忆前山色，扶持上小楼。
◎卷.56【离家】李中<br>　　送别人归春日斜，独鞭羸马指天涯。<br>　　月生江上乡心动，投宿匆忙近酒家。
◎卷.57【村行】李中<br>　　极目青青垄麦齐，野塘波阔下凫鹥。<br>　　阳乌景暖林桑密，独立闲听戴胜啼。
◎卷.58【献乔侍郎】李中<br>　　位望谁能并，当年志已伸。人间传凤藻，天上演龙纶。<br>　　贾马才无敌，褒雄誉益臻。除奸深系念，致主迥忘身。<br>　　谏疏纵横上，危言果敢陈。忠贞虽贯世，消长岂由人。<br>　　慷慨辞朝阙，迢遥涉路尘。千山明夕照，孤棹渡长津。<br>　　杜宇声方切，江蓠色正新。卷舒唯合道，喜愠不劳神。<br>　　禅客陪清论，渔翁作近邻。静吟穷野景，狂醉养天真。<br>　　格论思名士，舆情渴直臣。九霄恩复降，比户意皆忻。<br>　　却入鸳鸾序，终身顾问频。漏残丹禁晓，日暖玉墀春。<br>　　鉴物心如水，忧时鬓若银。惟期康庶事，永要叙彝伦。<br>　　贵贱知无间，孤寒必许亲。几多沈滞者，拭目望陶钧。
◎卷.59【献中书张舍人】李中<br>　　仙桂从攀后，人间播大名。飞腾谐素志，霄汉是前程。<br>　　持宪威声振，司言品秩清。帘开春酒醒，月上草麻成。<br>　　丹陛凌晨对，青云逐步生。照人裴玉莹，鉴物宪陂明。<br>　　下直无他事，闲游恣逸情。林僧开户接，溪叟扫苔迎。<br>　　煮茗山房冷，垂纶野艇轻。神清宜放旷，诗苦益纵横。<br>　　馀刃时皆仰，嘉谋众伫行。四方观启沃，毕竟念孤平。
◎卷.60【海上和郎戬员外赴倅职】李中<br>　　宋玉逢秋何起悲，新恩委寄好开眉。班升鸳鹭频经岁，<br>　　任佐龚黄必暂时。乍对烟霞吟海峤，应思蘋蓼梦江湄。<br>　　一朝凤诏重征入，鹏化那教尺鷃知。
◎卷.61【又送赴关】李中<br>　　心似白云归帝乡，暂停良画别龚黄。烟波乍晓浮兰棹，<br>　　魂梦先飞近御香。一路伴吟汀草绿，几程清思水风凉。<br>　　想应敷对忠言后，不放乡云离太阳。
◎卷.62【书郭判官幽斋壁】李中<br>　　不妨公退尚清虚，创得幽斋兴有馀。要引好风清户牖，<br>　　旋栽新竹满庭除。倾壶待客花开后，煮茗留僧月上初。<br>　　更有野情堪爱处，石床苔藓似匡庐。
◎卷.63【石棋局献时宰】李中<br>　　得从岳叟诚堪重，却献皋夔事更宜。公退启枰书院静，<br>　　日斜收子竹阴移。适情岂待樵柯烂，罢局还应屐齿隳。<br>　　预想幽窗风雨夜，一灯闲照覆图时。
◎卷.64【海城秋夕寄怀舍弟】李中<br>　　鸟栖庭树夜悠悠，枕上谁知泪暗流。千里梦魂迷旧业，<br>　　一城砧杵捣残秋。窗间寂寂灯犹在，帘外萧萧雨未休。<br>　　早晚莱衣同著去，免悲流落在边州。
◎卷.65【和夏侯秀才春日见寄】李中<br>　　绵蛮黄鸟不堪听，触目离愁怕酒醒。云散碧山当晚槛，<br>　　雨催青藓匝春庭。寻芳懒向桃花坞，垂钓空思杜若汀。<br>　　昼梦不成吟有兴，挥毫书在枕边屏。
◎卷.66【送夏侯秀才】李中<br>　　江村摇落暮蝉鸣，执手临岐动别情。古岸相看残照在，<br>　　片帆难驻好风生。牵吟一路逢山色，醒睡长汀对月明。<br>　　况是清朝至公在，预知乔木定迁莺。
◎卷.67【江南重会友人感旧二首】李中<br>　　江南重会面，聊话十年心。共立黄花畔，空惊素发侵。<br>　　斜阳浮远水，归鸟下疏林。牵动诗魔处，凉风村落砧。<br>　　长江落照天，物景似当年。忆昔携村酒，相将上钓船。<br>　　狂歌红蓼岸，惊起白鸥眠。今日趋名急，临风一黯然。
◎卷.68【己未岁冬捧宣头离下蔡】李中<br>　　诏下如春煦，巢南志不违。空将感恩泪，滴尽冒寒衣。<br>　　覆载元容善，形骸果得归。无心惭季路，负米觐亲闱。
◎卷.69【哭舍弟二首】李中<br>　　鸿雁离群后，成行忆日存。谁知归故里，只得奠吟魂。<br>　　虫蠹书盈箧，人稀草拥门。从兹长恸后，独自奉晨昏。<br>　　浮生多夭枉，惟尔最堪悲。同气未归日，慈亲临老时。<br>　　旧诗传海峤，新冢枕江湄。遗稚呜呜处，黄昏绕繐帷。
◎卷.70【书情寄诗友】李中<br>　　默默谁知我，裴回野水边。诗情长若旧，吾事更无先。<br>　　芳草人稀地，残阳雁过天。静思吟友外，此意复谁怜。
◎卷.71【读蜀志】李中<br>　　鼎分天地日，先主力元微。鱼水从相得，山河遂有归。<br>　　任贤无间忌，报国尽神机。草昧争雄者，君臣似此稀。
◎卷.72【献张拾遗】李中<br>　　官资清贵近丹墀，性格孤高世所稀。金殿日开亲凤扆，<br>　　古屏时展看渔矶。酒醒虚阁秋帘卷，吟对疏篁夕鸟归。<br>　　献替频陈忠誉播，鹏霄万里展雄飞。
◎卷.73【献中书汤舍人】李中<br>　　庆云呈瑞为明时，演畅丝纶在紫微。銮殿对时亲舜日，<br>　　鲤庭过处著莱衣。闲寻竹寺听啼鸟，吟倚江楼恋落晖。<br>　　隔座银屏看是设，一门清贵古今稀。
◎卷.74【海上太守新创东亭】李中<br>　　使君心智杳难同，选胜开亭景莫穷。高敞轩窗迎海月，<br>　　预栽花木待春风。静披典籍堪师古，醉拥笙歌不碍公。<br>　　满径苔纹疏雨后，入檐山色夕阳中。偏宜下榻延徐孺，<br>　　最称登门礼孔融。事简岂妨频赏玩，况当为政有馀功。
◎卷.75【宫词二首】李中<br>　　门锁帘垂月影斜，翠华咫尺隔天涯。<br>　　香铺罗幌不成梦，背壁银缸落尽花。<br>　　金波寒透水精帘，烧尽沈檀手自添。<br>　　风递笙歌门已掩，翠华何处夜厌厌。
◎卷.76【采莲女】李中<br>　　晚凉含笑上兰舟，波底红妆影欲浮。<br>　　陌上少年休植足，荷香深处不回头。
◎卷.77【钟陵春思】李中<br>　　沉沉楼影月当午，冉冉风香花正开。<br>　　芳草迢迢满南陌，王孙何处不归来。
◎卷.78【赠夏秀才】李中<br>　　轩车紫陌竞寻春，独掩衡门病起身。步月怕伤三径藓，<br>　　取琴因拂一床尘。明时傥有丹枝分，青鉴从他素发新。<br>　　况是青云知己在，原思生计莫忧贫。
◎卷.79【夏日书依上人壁】李中<br>　　门外尘飞暑气浓，院中萧索似山中。<br>　　最怜煮茗相留处，疏竹当轩一榻风。
◎卷.80【下蔡春暮旅怀】李中<br>　　柳过春霖絮乱飞，旅中怀抱独凄凄。月生淮上云初散，<br>　　家在江南梦去迷。发白每惭清鉴启，心孤长怯子规啼。<br>　　拜恩为养慈亲急，愿向明朝捧紫泥。
◎卷.81【捧宣头许归侍养】李中<br>　　泥书捧处圣恩新，许觐庭闱养二亲。<br>　　蝼蚁至微宁足数，未知何处答穹旻。
◎卷.82【途中作（逢旧识，闻老亲所患，不至加甚）】李中<br>　　烟波涉历指家林，欲到家林惧却深。<br>　　得信慈亲痾瘵减，当时宽勉采兰心。
◎卷.83【都下再会友人】李中<br>　　谁言多难后，重会喜淹留。欲话关河梦，先惊鬓发秋。<br>　　浮云空冉冉，远水自悠悠。多谢开青眼，携壶共上楼。<br>第七百四十九卷
◎卷.1【登毗陵青山楼】李中<br>　　高楼闲上对晴空，豁目开襟半日中。千里吴山清不断，<br>　　一边辽海浸无穷。人生歌笑开花雾，世界兴亡落叶风。<br>　　吟罢倚栏何限意，回头城郭暮烟笼。
◎卷.2【晋陵罢任寓居，依韵和陈锐秀才见寄】李中<br>　　掩门三径莓苔绿，车马谁来陋巷间。卧弃琴书公干病，<br>　　笑迎风月步兵闲。当秋每谢蛩清耳，渐老多惭酒借颜。<br>　　济物未能伸一术，敢于明代爱青山。
◎卷.3【春苔】李中<br>　　春霖催得锁烟浓，竹院莎斋径小通。<br>　　谁爱落花风味处，莫愁门巷衬残红。
◎卷.4【夏云】李中<br>　　如峰形状在西郊，未见从龙上泬寥。<br>　　多谢好风吹起后，化为甘雨济田苗。
◎卷.5【书夏秀才幽居壁】李中<br>　　永巷苔深户半开，床头书剑积尘埃。<br>　　最怜小槛疏篁晚，幽鸟双双何处来。
◎卷.6【红花】李中<br>　　红花颜色掩千花，任是猩猩血未加。<br>　　染出轻罗莫相贵，古人崇俭诫奢华。
◎卷.7【安福县秋吟寄陈锐秘书】李中<br>　　县庭事简得馀功，诗兴秋来不可穷。卧听寒蛩莎砌月，<br>　　行冲落叶水村风。愁髭渐去人前白，醉面犹怜鉴里红。<br>　　苦恨交亲多契阔，未知良会几时同。
◎卷.8【新喻县酬王仲华少府见贻】李中<br>　　事简开樽有逸情，共忻官舍月华清。每惭花欠河阳景，<br>　　长愧琴无单父声。未泰黎元惭旷职，纵行谦直是虚名。<br>　　与君尽力行公道，敢向昌朝俟陟明。
◎卷.9【暮春有感寄宋维员外】李中<br>　　杜宇声中老病心，此心无计驻光阴。西园雨过好花尽，<br>　　南陌人稀芳草深。喧梦却嫌莺语老，伴吟惟怕月轮沈。<br>　　明年才候东风至，结驷期君预去寻。
◎卷.10【题吉水县厅前新栽小松】李中<br>　　劚开幽涧藓苔斑，移得孤根植砌前。影小未遮官舍月，<br>　　翠浓犹带旧山烟。群花解笑香宁久，众木虽高节不坚。<br>　　输我婆娑栏槛内，晚风萧飒学幽泉。
◎卷.11【赠念《法华经》绶上人】李中<br>　　五更初起扫松堂，瞑目先焚一炷香。<br>　　念彻莲经谁得见，千峰岩外晓苍苍。
◎卷.12【秋日途中】李中<br>　　信步腾腾野岩边，离家都为利名牵。<br>　　疏林一路斜阳里，飒飒西风满耳蝉。
◎卷.13【宿韦校书幽居】李中<br>　　溪上高眠与鹤闲，开樽留我待柴关。<br>　　园林月白秋霖歇，一夜泉声似故山。
◎卷.14【依韵和友人秋夕见寄】李中<br>　　夕风庭叶落，谁见此时情。不作关河梦，空闻砧杵声。<br>　　会须求至理，何必叹无成。好约高僧宿，同看海月生。
◎卷.15【吉水作尉酬高援秀才见赠】李中<br>　　佐邑惭无术，敢言贫与清。风骚谁是主，烟月自关情。<br>　　卷箔当山色，开窗就竹声。怜君惠嘉句，资我欲垂名。
◎卷.16【送智雄上人】李中<br>　　忽起游方念，飘然不可留。未知携一锡，乘兴向何州。<br>　　古岸春云散，遥天晚雨收。想应重会面，风月又清秋。
◎卷.17【览友人卷】李中<br>　　新诗开卷处，造化竭精英。雪霁楚山碧，月高湘水清。<br>　　初吟尘虑息，再味古风生。自此寰区内，喧腾二雅名。
◎卷.18【送人南游】李中<br>　　浪迹天涯去，南荒必动情。草青虞帝庙，云暗夜郎城。<br>　　越鸟惊乡梦，蛮风解宿酲。早思归故里，华发等闲生。
◎卷.19【晋陵县夏日作】李中<br>　　事简公庭静，开帘暑气中。依经煎绿茗，入竹就清风。<br>　　至论招禅客，忘机忆钓翁。晚凉安枕簟，海月出墙东。
◎卷.20【邮亭早起】李中<br>　　邮舍残灯在，村林鸡唱频。星河吟里晓，川陆望中春。<br>　　旧友青云贵，殊乡素发新。悠悠念行计，难更驻征轮。
◎卷.21【客中寒食】李中<br>　　旅次经寒食，思乡泪湿巾。音书天外断，桃李雨中春。<br>　　欲饮都无绪，唯吟似有因。输他郊郭外，多少踏青人。
◎卷.22【旅馆秋夕】李中<br>　　寥寥山馆里，独坐酒初醒。旧业多年别，秋霖一夜听。<br>　　砌蛩声渐息，窗烛影犹停。早晚无他事，休如泛水萍。
◎卷.23【宿青溪米处士幽居】李中<br>　　寄宿溪光里，夜凉高士家。养风窗外竹，叫月水中蛙。<br>　　静虑同搜句，清神旋煮茶。唯忧晓鸡唱，尘里事如麻。
◎卷.24【维舟秋浦，逢故人张矩同泊】李中<br>　　卸帆清夜碧江滨，冉冉凉风动白蘋。波上正吟新霁月，<br>　　岸头恰见故乡人。共惊别后霜侵鬓，互说年来疾逼身。<br>　　且饮一壶销百恨，会须遭遇识通津。
◎卷.25【代别】李中<br>　　明日鸣鞭天一涯，悠悠此夕怯分离。红楼有恨金波转，<br>　　翠黛无言玉箸垂。浮蚁不能迷远意，回纹从此寄相思。<br>　　花时定是慵开鉴，独向春风忍扫眉。
◎卷.26【悼怀王丧妃】李中<br>　　花绽花开事可惊，暂来浮世返蓬瀛。楚宫梦断云空在，<br>　　洛浦神归月自明。香解返魂成浪语，胶能续断是虚名。<br>　　音容寂寞春牢落，谁会楼中独立情。
◎卷.27【酒醒】李中<br>　　睡觉花阴芳草软，不知明月出墙东。<br>　　杯盘狼藉人何处，聚散空惊似梦中。
◎卷.28【送虞道士】李中<br>　　烟霞聚散通三岛，星斗分明在一壶。<br>　　笑说馀杭沽酒去，蔡家重要会麻姑。
◎卷.29【怀旧夜吟寄赵杞】李中<br>　　长笛声中海月飞，桃花零落满庭墀。魂销事去无寻处，<br>　　酒醒孤吟不寐时。萱草岂能忘积恨，尺书谁与达相思。<br>　　悠悠方寸何因解，明日江楼望渺瀰。
◎卷.30【宿临江驿】李中<br>　　候馆寥寥辍棹过，酒醒无奈旅愁何。雨昏郊郭行人少，<br>　　苇暗汀洲宿雁多。干禄已悲凋发鬓，结茅终愧负烟萝。<br>　　篇章早晚逢知己，苦志忘形自有魔。
◎卷.31【途中柳】李中<br>　　翠色晴来近，长亭路去遥。无人折烟缕，落日拂溪桥。
◎卷.32【隔墙花】李中<br>　　颜色尤难近，馨香不易通。朱门金锁隔，空使怨春风。
◎卷.33【广陵寒食夜】李中<br>　　广陵寒食夜，豪贵足佳期。紫陌人归后，红楼月上时。<br>　　绮罗香未歇，丝竹韵犹迟。明日踏青兴，输他轻薄儿。
◎卷.34【寄庐山庄隐士】李中<br>　　烟萝拥竹关，物外自求安。逼枕溪声近，当檐岳色寒。<br>　　药苗应自采，琴调对谁弹。待了浮名后，依君共挂冠。
◎卷.35【吉水寄阎侍御（时公调官瀑川）】李中<br>　　何处怀君切，令人欲白头。偶寻花外寺，独立水边楼。<br>　　不得论休戚，何因校献酬。吟馀兴难尽，风笛起渔舟。
◎卷.36【送张惟贞少府之江阴】李中<br>　　相送烟汀畔，酒阑登小舟。离京梅雨歇，到邑早蝉秋。<br>　　俗必期康济，诗谁互唱酬。晚凉诸吏散，海月入虚楼。
◎卷.37【钟陵禁烟寄从弟】李中<br>　　落絮飞花日又西，踏青无侣草萋萋。<br>　　交亲书断竟不到，忍听黄昏杜宇啼。
◎卷.38【夜泊江渚】李中<br>　　水乡明月上晴空，汀岛香生杜若风。<br>　　不是当年独醒客，且沽村酒待渔翁。
◎卷.39【吉水县依韵酬华松秀才见寄】李中<br>　　官况萧条在水村，吏归无事好论文。枕欹独听残春雨，<br>　　梦去空寻五老云。竹径每怜和藓步，禽声偏爱隔花闻。<br>　　诗情冷淡知音少，独喜江皋得见君。
◎卷.40【贻庐山清溪观王尊师】李中<br>　　霞帔星冠复杖藜，积年修炼住灵溪。松轩睡觉冷云起，<br>　　石磴坐来春日西。采药每寻岩径远，弹琴常到月轮低。<br>　　鼎中龙虎功成后，海上三山去不迷。
◎卷.41【王昭君】李中<br>　　蛾眉翻自累，万里陷穷边。滴泪胡风起，宽心汉月圆。<br>　　飞尘长翳日，白草自连天。谁贡和亲策，千秋污简编。
◎卷.42【送姚端先辈归宁】李中<br>　　知君归觐省，称意涉通津。解缆汀洲晓，张帆烟水春。<br>　　牵吟芳草远，贳酒乱花新。拜庆庭闱处，蟾枝香满身。
◎卷.43【江村晚秋作】李中<br>　　高秋水村路，隔岸见人家。好是经霜叶，红于带露花。<br>　　临罾鱼易得，就店酒难赊。吟兴胡能尽，风清日又斜。
◎卷.44【蛩】李中<br>　　月冷莎庭夜已深，百虫声外有清音。<br>　　诗情正苦无眠处，愧尔阶前相伴吟。
◎卷.45【感秋书事】李中<br>　　宦途憔悴雪生头，家计相牵未得休。<br>　　红蓼白蘋消息断，旧溪烟月负渔舟。
◎卷.46【访庐山归章禅伯】李中<br>　　沈沈石室疏钟后，寂寂莎池片月明。<br>　　多少学徒求妙法，要于言下悟无生。
◎卷.47【庐山栖隐洞谭先生院留题】李中<br>　　坛畔归云冷湿襟，拂苔移石坐花阴。<br>　　偶然醒得庄周梦，始觉玄门兴味深。
◎卷.48【江行值暴风雨】李中<br>　　风狂雨暗舟人惧，自委神明志不邪。<br>　　投得苇湾波浪息，岸头烟火近人家。
◎卷.49【杪秋夕吟怀寄宋维先辈】李中<br>　　江岛穷秋木叶稀，月高何处捣寒衣。<br>　　苦嗟不见登龙客，此夜悠悠一梦飞。
◎卷.50【七夕】李中<br>　　星河耿耿正新秋，丝竹千家列彩楼。<br>　　可惜穿针方有兴，纤纤初月苦难留。
◎卷.51【吉水作尉时酬阎侍御见寄】李中<br>　　谬佐驱鸡任，常思赋鵩人。未谐林下约，空感病来身。<br>　　锁径青苔老，铺阶红叶新。相思不可见，犹喜得书频。
◎卷.52【清溪逢张惟贞秀才】李中<br>　　洞隐红霞外，房开碧嶂根。昔年同炼句，几夜共听猿。<br>　　考古书千卷，忘忧酒一樽。如今归建业，雅道喜重论。
◎卷.53【送阎侍御归阙】李中<br>　　羡君乘紫诏，归路指通津。鼓棹烟波暖，还京雨露新。<br>　　趋朝丹禁晓，耸辔九衢春。自愧湮沈者，随轩未有因。
◎卷.54【甲子岁罢吉水县过钟陵时暮春维舟江渚谒柴太尉席上作】李中<br>　　公侯延驻暂踟蹰，况值风光三月初。乱落杯盘花片小，<br>　　静笼池阁柳阴疏。舟维南浦程虽阻，饮预西园兴有馀。<br>　　却笑田家门下客，当时容易叹车鱼。
◎卷.55【海上春夕旅怀寄左偃】李中<br>　　柳过清明絮乱飞，感时怀旧思凄凄。月生楼阁云初散，<br>　　家在汀洲梦去迷。发白每惭清鉴启，酒醒长怯子规啼。<br>　　北山高卧风骚客，安得同吟复杖藜。
◎卷.56【江次维舟登古寺】李中<br>　　辍棹因过古梵宫，荒凉门径锁苔茸。绿阴满地前朝树，<br>　　清韵含风后殿钟。童子纵慵眠坏榻，老僧耽话指诸峰。<br>　　吟馀却返来时路，回首盘桓尚驻筇。
◎卷.57【春日招宋维先辈】李中<br>　　瓮中竹叶今朝熟，鉴里桃花昨日开。<br>　　为报广寒攀桂客，莫辞相访共衔杯。
◎卷.58【吹笛儿】李中<br>　　陇头休听月明中，妙竹嘉音际会逢。<br>　　见尔樽前吹一曲，令人重忆许云封。
◎卷.59【所思】李中<br>　　解珮当时在洛滨，悠悠疑是梦中身。<br>　　自从物外无消息，花谢莺啼近十春。
◎卷.60【吉水县酬夏侯秀才见寄】李中<br>　　启鉴悠悠两鬓苍，病来心绪易凄凉。<br>　　知音不到吟还懒，锁印开帘又夕阳。
◎卷.61【和友人喜雪】李中<br>　　腊雪频频降，成堆不可除。伴吟花莫并，销瘴药何如。<br>　　谢女诗成处，袁安睡起初。深迷樵子径，冷逼旅人居。<br>　　惹砌催樽俎，飘窗入簿书。最宜楼上望，散乱满空虚。
◎卷.62【感事呈所知】李中<br>　　竞爱松筠翠，皆怜桃李芳。如求济世广，桑柘愿商量。
◎卷.63【送汪涛】李中<br>　　知君别家后，不免泪沾襟。芳草千里路，夕阳孤客心。<br>　　花飞当野渡，猿叫在烟岑。霄汉知音在，何须恨陆沈。
◎卷.64【言志寄刘钧秀才】李中<br>　　童稚亲儒墨，时平喜道存。酬身指书剑，赋命委乾坤。<br>　　秋爽鼓琴兴，月清搜句魂。与君同此志，终待至公论。
◎卷.65【访澄上人】李中<br>　　寻师来静境，神骨觉清凉。一饷逢秋雨，相留坐竹堂。<br>　　石渠堆败叶，莎砌咽寒螀。话到南能旨，怡然万虑忘。
◎卷.66【经古寺】李中<br>　　殿宇半隳摧，门临野水开。云凝何代树，草蔽此时台。<br>　　绕塔堆黄叶，沿阶积绿苔。踟蹰日将暮，栖鸟入巢来。
◎卷.67【送王道士游东海】李中<br>　　巨浸常牵梦，云游岂觉劳。遥空收晚雨，虚阁看秋涛。<br>　　必若思三岛，应须钓六鳌。如通十洲去，谁信碧天高。
◎卷.68【贻青阳宰】李中<br>　　征赋常登限，名山管最多。吏闲民讼少，时得访烟萝。
◎卷.69【哭故主人陈太师】李中<br>　　十年孤迹寄侯门，入室升堂忝厚恩。游遍春郊随茜旆，<br>　　饮残秋月待金尊。车鱼郑重知难报，吐握周旋不可论。<br>　　长恸裴回逝川上，白杨萧飒又黄昏。
◎卷.70【秋江夜泊寄刘钧】李中<br>　　万里江山敛暮烟，旅情当此独悠然。沙汀月冷帆初卸，<br>　　苇岸风多人未眠。已听渔翁歌别浦，更堪边雁过遥天。<br>　　与君共俟酬身了，结侣波中寄钓船。<br>第七百五十卷
◎卷.1【和浔阳宰感旧绝句五首】李中<br>　　追感古今情不已，竹轩闲取史书看。<br>　　欲亲往哲无因见，空树临风襟袖寒。<br>　　浔阳物景真难及，练泻澄江最好看。<br>　　曾上虚楼吟倚槛，五峰擎雪照人寒。<br>　　园林春媚千花发，烂熳如将画障看。<br>　　惟爱松筠多冷淡，青青偏称雪霜寒。<br>　　知君百里鸣琴处，公退千山尽日看。<br>　　政化有同风偃草，更将馀力拯孤寒。<br>　　昔岁寻芳忻得侣，江堤物景尽情看。<br>　　就中吟恋垂杨下，撼起啼莺晚吹寒。
◎卷.2【哭柴郎中】李中<br>　　昔岁遭逢在海城，曾容孤迹奉双旌。酒边不厌笙歌盛，<br>　　花下只愁风雨生。棋接山亭松影晚，吟陪月槛露华清。<br>　　音尘自此无因问，泪洒川波夕照明。
◎卷.3【访章禅老】李中<br>　　比寻禅客叩禅机，澄却心如月在池。<br>　　松下偶然醒一梦，却成无语问吾师。
◎卷.4【泊秋浦】李中<br>　　苇岸风高宿雁惊，维舟特地起乡情。<br>　　渔儿隔水吹横笛，半夜空江月正明。
◎卷.5【闲居言怀】李中<br>　　未达难随众，从他俗所憎。闲听九秋雨，远忆四明僧。<br>　　病后倦吟啸，贫来疏友朋。寂寥元合道，未必是无能。
◎卷.6【舟次彭泽】李中<br>　　飘泛经彭泽，扁舟思莫穷。无人秋浪晚，一岸蓼花风。<br>　　乡里梦渐远，交亲书未通。今宵见圆月，难坐冷光中。
◎卷.7【宿钟山知觉院】李中<br>　　宿投林下寺，中夜觉神清。磬罢僧初定，山空月又生。<br>　　笼灯吐冷艳，岩树起寒声。待晓红尘里，依前冒远程。
◎卷.8【游茅山二首】李中<br>　　绿藓深迎步，红霞烂满衣。洞天应不远，鸾鹤向人飞。<br>　　茅许仙踪在，烟霞一境清。夷希何许叩，松径月空明。
◎卷.9【鹤】李中<br>　　九皋羽翼下晴空，万里心难驻玉笼。清露滴时翘藓径，<br>　　白云开处唳松风。归当华表千年后，怨在瑶琴别操中。<br>　　好共灵龟作俦侣，十洲三岛逐仙翁。
◎卷.10【暮春吟怀寄姚端先辈】李中<br>　　无奈诗魔旦夕生，更堪芳草满长汀。故人还爽花前约，<br>　　新月又生江上亭。庄梦断时灯欲烬，蜀魂啼处酒初醒。<br>　　何时得见登龙客，隔却千山万仞青。
◎卷.11【送圆上人归庐山】李中<br>　　莲宫旧隐尘埃外，策杖临风拂袖还。踏雪独寻青嶂下，<br>　　听猿重入白云间。萧骚红树当门老，斑驳苍苔锁径闲。<br>　　预想松轩夜禅处，虎溪圆月照空山。
◎卷.12【送相里秀才之匡山国子监】李中<br>　　气秀情闲杳莫群，庐山游去志求文。已能探虎穷骚雅，<br>　　又欲囊萤就典坟。目豁乍窥千里浪，梦寒初宿五峰云。<br>　　业成早赴春闱约，要使嘉名海内闻。
◎卷.13【渔父二首】李中<br>　　偶向芦花深处行，溪光山色晚来晴。<br>　　渔家开户相迎接，稚子争窥犬吠声。<br>　　雪鬓衰髯白布袍，笑携赪鲤换村醪。<br>　　殷勤留我宿溪上，钓艇归来明月高。
◎卷.14【旅次闻砧】李中<br>　　砧杵谁家夜捣衣，金风淅淅露微微。<br>　　月中独坐不成寐，旧业经年未得归。
◎卷.15【寄杨先生】李中<br>　　仙翁别后无信，应共烟霞卜邻。莫把壶中秘诀，<br>　　轻传尘里游人。浮生日月自急，上境莺花正春。<br>　　安得一招琴酒，与君共泛天津。
◎卷.16【对酒招陈昭用】李中<br>　　花开叶落堪悲，似水年光暗移。身世都如梦役，<br>　　是非空使神疲。良图有分终在，所欲无劳妄思。<br>　　幸有一壶清酒，且来闲语希夷。
◎卷.17【旅夜闻笛】李中<br>　　长笛起谁家，秋凉夜漏赊。一声来枕上，孤客在天涯。<br>　　木末风微动，窗前月渐斜。暗牵诗思苦，不独落梅花。
◎卷.18【送绍明上人之毗陵】李中<br>　　忽起毗陵念，飘然不可留。听蝉离古寺，携锡上扁舟。<br>　　月出沙汀冷，风高苇岸秋。回期端的否，千里路悠悠。
◎卷.19【再到山阳寻故人不遇二首】李中<br>　　维舟登野岸，因访故人居。乱后知何处，荆榛匝弊庐。<br>　　欲问当年事，耕人都不知。空馀堤上柳，依旧自垂丝。
◎卷.20【寄庐山简寂观重道者】李中<br>　　忆昔采芝庐岳顶，清宫常接绛霄人。玉书闲展石楼晓，<br>　　瑶瑟醉弹琪树春。惟恨仙桃迟结实，不忧沧海易成尘。<br>　　似醒一梦归凡世，空向彤霞寄梦频。
◎卷.21【思湓渚旧居】李中<br>　　昔岁曾居湓水头，草堂吟啸兴何幽。迎僧常踏竹间藓，<br>　　爱月独登溪上楼。寒翠入檐岚岫晓，冷声萦枕野泉秋。<br>　　从拘宦路无由到，昨夜分明梦去游。
◎卷.22【思朐阳春游感旧寄柴司徒五首】李中<br>　　王孙昔日甚相亲，共赏西园正媚春。<br>　　醉卧如茵芳草上，觉来花月影笼身。<br>　　烟铺芳草正绵绵，藉草传杯似列仙。<br>　　暂辍笙歌且联句，含毫花下破香笺。<br>　　南陌风和舞蝶狂，惜春公子恋斜阳。<br>　　高歌饮罢将回辔，衣上花兼百草香。<br>　　春郊饮散暮烟收，却引丝簧上翠楼。<br>　　红袖歌长金斝乱，银蟾飞出海东头。<br>　　昔年常接五陵狂，洪饮花间数十场。<br>　　别后或惊如梦觉，音尘难问水茫茫。
◎卷.23【泉】李中<br>　　潺潺青嶂底，来处一何长。漱石苔痕滑，侵松鹤梦凉。<br>　　泛花穿竹坞，泻月下莲塘。想得归何处，天涯助渺茫。
◎卷.24【题徐五教池亭】李中<br>　　多士池塘好，尘中景恐无。年来养鸥鹭，梦不去江湖。<br>　　泉脉通深涧，风声起短芦。惊鱼跳藻荇，戏蝶上菰蒲。<br>　　泛泛容渔艇，闲闲载酒壶。涨痕山雨过，翠积岸苔铺。<br>　　花影沈波底，烟光入座隅。晓香怜杜若，夜浸爱蟾蜍。<br>　　步逸心难厌，看吟兴不辜。凭君命奇笔，为我写成图。
◎卷.25【遥赋义兴潜泉】李中<br>　　见说灵泉好，潺湲兴莫穷。谁当秋霁后，独听月明中。<br>　　溅石苔花润，随流木叶红。何当化霖雨，济物显殊功。
◎卷.26【和毗陵尉曹昭用见寄】李中<br>　　决狱多馀暇，冥搜万象空。卷帘疏雨后，锁印夕阳中。<br>　　还往多名士，编题尚古风。宦途知此味，能有几人同。
◎卷.27【梅花】李中<br>　　群木方憎雪，开花长在先。流莺与舞蝶，不见许因缘。
◎卷.28【舟次吉水逢蔡文庆秀才】李中<br>　　别后音尘断，相逢又共吟。雪霜今日鬓，烟月旧时心。<br>　　舣棹夕阳在，听鸿秋色深。一尊开口笑，不必话升沈。
◎卷.29【新喻县偶寄彭仁正字】李中<br>　　经年离象魏，孤宦在南荒。酒醒公斋冷，雨多归梦长。<br>　　志难酬国泽，术欠致民康。吾子应相笑，区区道未光。
◎卷.30【和彭正字喜雪见寄】李中<br>　　千门忻应瑞，偏称上楼看。密洒虚窗晓，狂飘大野寒。<br>　　园深宜竹树，帘卷洽杯盘。已作丰年兆，黎民意尽安。
◎卷.31【海上和柴军使清明书事】李中<br>　　清明时节好烟光，英杰高吟兴味长。捧日即应还禁卫，<br>　　当春何惜醉朐阳。千山过雨难藏翠，百卉临风不藉香。<br>　　却是旅人凄屑甚，夜来魂梦到家乡。
◎卷.32【壬申岁承命之任淦阳再过庐山国学感旧寄刘钧明府】李中<br>　　三十年前共苦辛，囊萤曾寄此烟岑。读书灯暗嫌云重，<br>　　搜句石平怜藓深。各历宦途悲聚散，几看时辈或浮沈。<br>　　再来物景还依旧，风冷松高猿狖吟。
◎卷.33【留题胡参卿秀才幽居】李中<br>　　竹荫庭除藓色浓，道心安逸寂寥中。扣门时有栖禅客，<br>　　洒酒多招采药翁。江近好听菱芡雨，径香偏爱蕙兰风。<br>　　我惭名宦犹拘束，脱屣心情未得同。
◎卷.34【放鹭鸶】李中<br>　　池塘多谢久淹留，长得霜翎放自由。<br>　　好去蒹葭深处宿，月明应认旧江秋。
◎卷.35【柳絮】李中<br>　　年年二月暮，散乱杂飞花。雨过微风起，狂飘千万家。
◎卷.36【早春】李中<br>　　一种和风至，千花未放妍。草心并柳眼，长是被恩先。
◎卷.37【春云】李中<br>　　阴去为膏泽，晴来媚晓空。无心亦无滞，舒卷在东风。
◎卷.38【送姚端秀才游毗陵】李中<br>　　毗陵嘉景太湖边，才子经游称少年。风弄青帘沽酒市，<br>　　月明红袖采莲船。若耶罨画应相似，越岫吴峰尽接连。<br>　　此去高吟须早返，广寒丹桂莫迁延。
◎卷.39【和朐阳载笔鲁裕见寄】李中<br>　　燕台多事每开颜，相许论交淡薄间。饮兴共怜芳草岸，<br>　　吟情同爱夕阳山。露浓小径蛩声咽，月冷空庭竹影闲。<br>　　何事此时攀忆甚，与君俱是别乡关。
◎卷.40【叙吟二首】李中<br>　　往哲搜罗妙入神，隋珠和璧未为珍。<br>　　而今所得惭难继，谬向平生著苦辛。<br>　　成僻成魔二雅中，每逢知己是亨通。<br>　　言之无罪终难厌，欲把风骚继古风。
◎卷.41【贻毗陵正勤禅院奉长老】李中<br>　　随缘驻瓶锡，心已悟无生。默坐烟霞散，闲观水月明。<br>　　竹深风倍冷，堂迥磬偏清。愿作传灯者，忘言学净名。
◎卷.42【冬日书怀寄惟真大师】李中<br>　　自别吾师后，风骚道甚孤。雪霜侵鬓发，音信隔江湖。<br>　　扰扰悲时世，悠悠役梦途。向公期尽节，多病怕倾壶。<br>　　贱迹虽惭滞，幽情忍使辜。诗成天外句，棋覆夜中图。<br>　　落壁灯花碎，飘窗雪片粗。煮茶烧栗兴，早晚复围炉。
◎卷.43【献中书潘舍人】李中<br>　　运叶半千数，天钟许国臣。鹏霄开羽翼，凤阙演丝纶。<br>　　顾问当清夜，从容向紫宸。立言成雅诰，正意叙彝伦。<br>　　朴素偕前哲，馨香越搢绅。褒辞光万代，优旨重千钧。<br>　　公退谁堪接，清闲道是邻。世间身属幻，物外意通津。<br>　　吊往兼春梦，文高赋复新。琴弹三峡水，屏画十洲春。<br>　　庭冷铺苔色，池寒浸月轮。竹风来枕簟，药气上衣巾。<br>　　茶谱传溪叟，棋经受羽人。清虚虽得趣，献替不妨陈。<br>　　杞梓呈才后，神仙入侍频。孤寒皆有赖，中外亦同忻。<br>　　有士曾多难，无门得望尘。忙忙罹险阻，往往耗精神。<br>　　寻果巢枝愿，终全负米身。遭逢敦孝治，蹇塞值通津。<br>　　最庆清朝禄，还沾白发亲。甘柔心既遂，虚薄报何因。<br>　　远宦联绵历，卑栖夙夜勤。良时空爱惜，末路每悲辛。<br>　　骨立驹犹病，颜凋女尚贫。而今谐顾遇，尺蠖愿求伸。<br>第七百五十一卷
◎卷.1【早春左省寓直】徐铉<br>　　旭景鸾台上，微云象阙间。时清政事少，日永直官闲。<br>　　远籁飞箫管，零冰响珮环。终军年二十，默坐叩玄关。
◎卷.2【寒食宿陈公塘上】徐铉<br>　　垂杨界官道，茅屋倚高坡。月下春塘水，风中牧竖歌。<br>　　折花闲立久，对酒远情多。今夜孤亭梦，悠扬奈尔何。
◎卷.3【将去广陵别史员外南斋】徐铉<br>　　家声曾与金张辈，官署今居何宋间。起得高斋临静曲，<br>　　种成奇树学他山。鸳鸾终日同醒醉，萝薜常时共往还。<br>　　贱子今朝独南去，不堪回首望清闲。
◎卷.4【将过江题白沙馆】徐铉<br>　　少长在维扬，依然认故乡。金陵佳丽地，不道少风光。<br>　　稍望吴台远，行登楚塞长。殷勤语江岭，归梦莫相妨。
◎卷.5【登甘露寺北望】徐铉<br>　　京口潮来曲岸平，海门风起浪花生。人行沙上见日影，<br>　　舟过江中闻橹声。芳草远迷扬子渡，宿烟深映广陵城。<br>　　游人乡思应如橘，相望须含两地情。
◎卷.6【山路花】徐铉<br>　　不共垂杨映绮寮，倚山临路自娇饶。游人过去知香远，<br>　　谷鸟飞来见影摇。半隔烟岚遥隐隐，可堪风雨暮萧萧。<br>　　城中春色还如此，几处笙歌按舞腰。
◎卷.7【京口江际弄水】徐铉<br>　　退公求静独临川，扬子江南二月天。百尺翠屏甘露阁，<br>　　数帆晴日海门船。波澄濑石寒如玉，草接汀蘋绿似烟。<br>　　安得乘槎更东去，十洲风外弄潺湲。
◎卷.8【早春旬假独直寄江舍人】徐铉<br>　　省署皆归沐，西垣公事稀。咏诗前砌立，听漏向申归。<br>　　远思风醒酒，馀寒雨湿衣。春光已堪探，芝盖共谁飞。
◎卷.9【从驾东幸呈诸公】徐铉<br>　　吴公台下旧京城，曾掩衡门过十春。别后不知新景象，<br>　　信来空问故交亲。宦游京口无高兴，习隐钟山限俗尘。<br>　　今日喜为华表鹤，况陪鹓鹭免迷津。
◎卷.10【重游木兰亭】徐铉<br>　　缭绕长堤带碧浔，昔年游此尚青衿。兰桡破浪城阴直，<br>　　玉勒穿花苑树深。宦路尘埃成久别，仙家风景有谁寻。<br>　　那知年长多情后，重凭栏干一独吟。
◎卷.11【赋得彩燕】徐铉<br>　　缕彩成飞燕，迎和启蛰时。翠翘生玉指，绣羽拂文楣。<br>　　讵费衔泥力，无劳剪爪期。化工今在此，翻怪社来迟。
◎卷.12【送魏舍人仲甫为蕲州判官】徐铉<br>　　从事蕲春兴自长，蕲人应识紫薇郎。山资足后抛名路，<br>　　莼菜秋来忆故乡。以道卷舒犹自适，临戎谈笑固无妨。<br>　　如闻郡阁吹横笛，时望青溪忆野王。
◎卷.13【题殷舍人宅木芙蓉】徐铉<br>　　怜君庭下木芙蓉，袅袅纤枝淡淡红。晓吐芳心零宿露，<br>　　晚摇娇影媚清风。似含情态愁秋雨，暗减馨香借菊丛。<br>　　默饮数杯应未称，不知歌管与谁同。
◎卷.14【送史馆高员外使岭南】徐铉<br>　　东观时闲暇，还修喻蜀书。双旌驰县道，百越从轺车。<br>　　桂蠹晨餐罢，贪泉访古初。春江多好景，莫使醉吟疏。
◎卷.15【春日紫岩山期客不至】徐铉<br>　　郊外春华好，人家带碧溪。浅莎藏鸭戏，轻霭隔鸡啼。<br>　　掩映红桃谷，夤缘翠柳堤。王孙竟不至，芳草自萋萋。<br>　　三十六天皆有籍，他年何处问归程。
◎卷.19【春夜月】徐铉<br>　　幽人春望本多情，况是花繁月正明。<br>　　竟夕无言亦无寐，绕阶芳草影随行。
◎卷.20【爱敬寺有老僧尝游长安言秦雍间事历历可听…示同行客】徐铉<br>　　白首栖禅者，尝谈灞浐游。能令过江客，偏起失乡愁。<br>　　室倚桃花崦，门临杜若洲。城中无此景，将子剩淹留。
◎卷.21【游蒋山题辛夷花寄陈奉礼（本约陈同游，不至）】徐铉<br>　　今岁游山已恨迟，山中仍喜见辛夷。簪缨且免全为累，<br>　　桃李犹堪别作期。晴后日高偏照灼，晚来风急渐离披。<br>　　山郎不作同行伴，折得何由寄所思。
◎卷.22【和殷舍人萧员外春雪】徐铉<br>　　万里春阴乍履端，广庭风起玉尘干。梅花岭上连天白，<br>　　前年都尉没边城，帐下何人领旧兵。徼外瘴烟沉鼓角，<br>　　山前秋日照铭旌。笙歌却返乌衣巷，部曲皆还细柳营。<br>　　今日园林过寒食，马蹄犹拟入门行。
◎卷.26【景阳台怀古】徐铉<br>　　后主忘家不悔，江南异代长春。<br>　　今日景阳台上，闲人何用伤神。
◎卷.27【春分日】徐铉<br>　　仲春初四日，春色正中分。绿野徘徊月，晴天断续云。<br>　　燕飞犹个个，花落已纷纷。思妇高楼晚，歌声不可闻。
◎卷.28【寄驾部郎中（瞻）】徐铉<br>　　贱子乖慵性，频为省直牵。交亲每相见，多在相门前。<br>　　君独疏名路，为郎过十年。炎风久成别，南望思悠然。
◎卷.29【和王庶子寄题兄长建州廉使新亭】徐铉<br>　　谢守高斋结构新，一方风景万家情。群贤讵减山阴会，<br>　　远俗初闻正始声。水槛片云长不去，讼庭纤草转应生。<br>　　阿连诗句偏多思，遥想池塘昼梦成。
◎卷.30【谢文靖墓下作（时闽岭用师，契丹陷梁宋）】徐铉<br>　　越徼稽天讨，周京乱虏尘。苍生何可奈，江表更无人。<br>　　岂惮寻荒垄，犹思认后身。春风白杨里，独步泪沾巾。<br>第七百五十二卷
◎卷.1【观人读《春秋》】徐铉<br>　　日觉儒风薄，谁将霸道羞。乱臣无所惧，何用读春秋。
◎卷.2【秋日雨中与萧赞善访殷舍人于翰林座中作】徐铉<br>　　野出西垣步步迟，秋光如水雨如丝。铜龙楼下逢闲客，<br>　　红药阶前访旧知。乱点乍滋承露处，碎声因想滴蓬时。<br>　　银台钥入须归去，不惜馀欢尽酒卮。
◎卷.3【送和州张员外为江都令】徐铉<br>　　经年相望隔重湖，一旦相逢在上都。塞诏官班聊慰否，<br>　　埋轮意气尚存无。由来圣代怜才子，始觉清风激懦夫。<br>　　若向西冈寻胜赏，旧题名处为踌躇。
◎卷.4【和明道人宿山寺】徐铉<br>　　闻道经行处，山前与水阳。磬声深小院，灯影迥高房。<br>　　落宿依楼角，归云拥殿廊。羡师闲未得，早起逐班行。
◎卷.5【晚归】徐铉<br>　　暑服道情出，烟街薄暮还。风清飘短袂，马健弄连环。<br>　　水静闻归橹，霞明见远山。过从本无事，从此涉旬间。
◎卷.6【月真歌】徐铉<br>　　扬州胜地多丽人，其间丽者名月真。月真初年十四五，<br>　　能弹琵琶善歌舞。风前弱柳一枝春，花里娇莺百般语。<br>　　扬州帝京多名贤，其间贤者殷德川。德川初秉纶闱笔，<br>　　职近名高"#800080">【除夜】徐铉<br>　　寒灯耿耿漏迟迟，送故迎新了不欺。往事并随残历日，<br>　　春风宁识旧容仪。预惭岁酒难先饮，更对乡傩羡小儿。<br>　　吟罢明朝赠知己，便须题作去年诗。
◎卷.10【寄钟谟】徐铉<br>　　看看潘鬓二毛生，昨日林梢又转莺。欲对春风忘世虑，<br>　　敢言尊酒召时英。假中西阁应无事，筵上南威幸有情。<br>　　不得车公终不乐，已教红袖出门迎。
◎卷.11【正初答钟郎中见招】徐铉<br>　　高斋迟景雪初晴，风拂乔枝待早莺。南省郎官名籍籍，<br>　　东邻妓女字英英。流年倏忽成陈事，春物依稀有旧情。<br>　　新岁相思自过访，不烦虚左远相迎。
◎卷.12【闻雁寄故人】徐铉<br>　　久作他乡客，深惭薄宦非。不知云上雁，何得每年归。<br>　　夜静声弥怨，天空影更微。往年离别泪，今夕重沾衣。
◎卷.13【江舍人宅筵上有妓唱和州韩舍人歌辞，因以寄】徐铉<br>　　良宵丝竹偶成欢，中有佳人俯翠鬟。白雪飘飖传乐府，<br>　　阮郎憔悴在人间。清风朗月长相忆，佩蕙纫兰早晚还。<br>　　深夜酒空筵欲散，向隅惆怅鬓堪斑。
◎卷.14【寒食日作】徐铉<br>　　厨冷烟初禁，门闲日更斜。东风不好事，吹落满庭花。<br>　　过社纷纷燕，新晴淡淡霞。京都盛游观，谁访子云家。
◎卷.15【贺殷游二舍人入翰林、江给事拜中丞】徐铉<br>　　清晨待漏独徘徊，霄汉悬心不易裁。阁老深严归翰苑，<br>　　夕郎威望拜霜台。青绫对覆蓬壶晚，赤棒前驱道路开。<br>　　犹有西垣厅记在，莫忘同草紫泥来。
◎卷.16【欧阳太监雨中视决堤因堕水明日见于省中因戏之】徐铉<br>　　闻道张晨盖，徘徊石首东。濬川非伯禹，落水异三公。<br>　　衣湿仍愁雨，冠欹更怯风。今朝复相见，疑是葛仙翁。
◎卷.17【送吴郎中为宣州推官知泾县】徐铉<br>　　征虏亭边月，鸡鸣伴客行。可怜何水部，今事谢宣城。<br>　　风物聊供赏，班资莫系情。同心不同载，留滞为浮名。
◎卷.18【寄舒州杜员外】徐铉<br>　　信到得君书，知君已下车。粉闱情在否，莲幕兴何如。<br>　　人望征贤入，余思从子居。灊山真隐地，凭为卜茅庐。
◎卷.19【九月十一日寄陈郎中】徐铉<br>　　我多吏事君多病，寂绝过从又几旬。<br>　　前日龙山烟景好，风前落帽是何人。
◎卷.20【和司门郎中陈彦】徐铉<br>　　衡门寂寂逢迎少，不见仙郎向五旬。<br>　　莫问龙山前日事，菊花开却为闲人。
◎卷.21【赋得捣衣】徐铉<br>　　江上多离别，居人夜捣衣。拂砧知露滴，促杵恐霜飞。<br>　　漏转声频断，愁多力自微。裁缝依梦见，腰带定应非。
◎卷.22【九月三十夜雨寄故人】徐铉<br>　　独听空阶雨，方知秋事悲。寂寥旬假日，萧飒夜长时。<br>　　别念纷纷起，寒更故故迟。情人如不醉，定是两相思。
◎卷.23【寄抚州钟郎中（时王师败绩于闽中，谟在建州）】徐铉<br>　　去载分襟后，寻闻在建安。封疆正多事，尊俎若为欢。<br>　　都护空遗镞，明君欲舞干。绕朝时不用，非是杀身难。
◎卷.24【送欧阳太监游庐山】徐铉<br>　　家家门外庐山路，唯有夫君乞假游。案牍乍抛公署晚，<br>　　林泉已近暑天秋。海潮尽处逢陶石，江月圆时上庾楼。<br>　　此去萧然好长往，人间何事不悠悠。
◎卷.25【立秋后一日与朱舍人同直】徐铉<br>　　一宿秋风未觉凉，数声宫漏日犹长。<br>　　林泉无计消残暑，虚向华池费稻粱。
◎卷.26【赋得霍将军辞第】徐铉<br>　　汉将承恩久，图勋肯顾私。匈奴犹未灭，安用以家为。<br>　　郢匠虽闻诏，衡门竟不移。宁烦张老颂，无待晏婴辞。<br>　　甲乙人徒费，亲邻我自持。悠悠千载下，长作帅臣师。
◎卷.27【和元帅书记萧郎中观习水师】徐铉<br>　　元帅楼船出治兵，落星山外火旗明。千帆日助江陵势，<br>　　万里风驰下濑声。杀气晓严波上鹢，凯歌遥骇海边鲸。<br>　　仲宣一作从军咏，回顾儒衣自不平。
◎卷.28【秋日卢龙村舍】徐铉<br>　　置却人间事，闲从野老游。树声村店晚，草色古城秋。<br>　　独鸟飞天外，闲云度陇头。姓名君莫问，山木与虚舟。
◎卷.29【和萧郎中小雪日作】徐铉<br>　　征西府里日西斜，独试新炉自煮茶。篱菊尽来低覆水，<br>　　塞鸿飞去远连霞。寂寥小雪闲中过，斑驳轻霜鬓上加。<br>　　算得流年无奈处，莫将诗句祝苍华。
◎卷.30【中书相公谿亭闲宴依韵（李建勋）】徐铉<br>　　雨霁秋光晚，亭虚野兴回。沙鸥掠岸去，溪水上阶来。<br>　　客傲风欹帻，筵香菊在杯。东山长许醉，何事忆天台。
◎卷.31【寄饶州王郎中效李白体】徐铉<br>　　珍重王光嗣，交情尚在不。芜城连宅住，楚塞并车游。<br>　　别后官三改，年来岁六周。银钩无一字，何以缓离愁。
◎卷.32【寄歙州吕判官】徐铉<br>　　任公郡占好山川，溪水萦回路屈盘。南国自来推胜境，<br>　　故人此地作郎官。风光适意须留恋，禄秩资贫且喜欢。<br>　　莫忆班行重回首，是非多处是长安。
◎卷.33【宣威苗将军贬官后重经故宅】徐铉<br>　　蒋山南望近西坊，亭馆依然锁院墙。天子未尝过细柳，<br>　　将军寻已戍敦煌。欹倾怪石山无色，零落圆荷水不香。<br>　　为将为儒皆寂寞，门前愁杀马中郎。
◎卷.34【附池州薛郎中书因寄歙州张员外】徐铉<br>　　新安从事旧台郎，直气多才不可忘。一旦江山驰别梦，<br>　　几年簪绂共周行。岐分出处何方是，情共穷通此义长。<br>　　因附邻州寄消息，接舆今日信为狂。
◎卷.35【寄江都路员外】徐铉<br>　　吾兄失意在东都，闻说襟怀任所如。已纵乖慵为傲吏，<br>　　有何关键制豪胥。县斋晓闭多移病，南亩秋荒忆遂初。<br>　　知道故人相忆否，嵇康不得懒修书。
◎卷.36【张员外好茅山风景，求为句容令，作此送】徐铉<br>　　句曲山前县，依依数舍程。还同适勾漏，非是厌承明。<br>　　柳谷供诗景，华阳契道情。金门容傲吏，官满且还城。
◎卷.37【送应之道人归江西】徐铉<br>　　曾骑竹马傍洪厓，二十馀年变物华。客梦等闲过驿阁，<br>　　归帆遥羡指龙沙。名垂小篆矜垂露，诗作吴吟对绮霞。<br>　　岁暮定知回未得，信来凭为寄梅花。
◎卷.38【送元帅书记高郎中出为婺源建威军使】徐铉<br>　　寒风萧瑟楚江南，记室戎装挂锦帆。倚马未曾妨笑傲，<br>　　斩牲先要厉威严。危言昔日尝无隐，壮节今来信不凡。<br>　　惟有杯盘思上国，酒醪甜淡菜蔬甘。
◎卷.39【游方山宿李道士房】徐铉<br>　　从来未面李先生，借我西窗卧月明。<br>　　二十三家同愿识，素骡何日暂还城。
◎卷.40【题画石山】徐铉<br>　　彼美巉岩石，谁施黼藻功。回岩明照地，绝壁烂临空。<br>　　锦段鲜须濯，罗屏展易穷。不因秋藓绿，非假晚霞红。<br>　　羽客藏书洞，樵人取箭风。灵踪理难问，仙路去何通。<br>　　返驾归尘里，留情向此中。回瞻画图畔，遥羡面山翁。
◎卷.41【临石步港】徐铉<br>　　埼岸堕萦带，微风起细涟。绿阴三月后，倒影乱峰前。<br>　　吹浪游鳞小，黏苔碎石圆。会将腰下组，换取钓鱼船。
◎卷.42【病题二首】徐铉<br>　　性灵慵懒百无能，唯被朝参遣夙兴。圣主优容恩未答，<br>　　丹经疏阔病相陵。脾伤对客偏愁酒，眼暗看书每愧灯。<br>　　进与时乖不知退，可怜身计谩腾腾。<br>　　人间多事本难论，况是人间懒慢人。不解养生何怪病，<br>　　已能知命敢辞贫。向空咄咄烦书字，举世滔滔莫问津。<br>　　金马门前君识否，东方曼倩是前身。
◎卷.43【寄江州萧给事】徐铉<br>　　夕郎忧国不忧身，今向天涯作逐臣。魂梦暗驰龙阙曙，<br>　　啸吟闲绕虎谿春。朝车载酒过山寺，谏纸题诗寄野人。<br>　　惆怅懦夫何足道，自离群后已同尘。
◎卷.44【和江州江中丞见寄】徐铉<br>　　贾傅南迁久，江关道路遥。北来空见雁，西去不如潮。<br>　　鼠穴依城社，鸿飞在泬寥。高低各有处，不拟更相招。
◎卷.45【和钟郎中送朱先辈还京垂寄】徐铉<br>　　分司洗马无人问，辞客殷勤辍棹歌。苍藓满庭行径小，<br>　　高梧临槛雨声多。春愁尽付千杯酒，乡思遥闻一曲歌。<br>　　且共胜游消永日，西冈风物近如何。
◎卷.46【送郝郎中为浙西判官】徐铉<br>　　大藩从事本优贤，幕府仍当北固前。花绕楼台山倚郭，<br>　　寺临江海水连天。恐君到即忘归日，忆我游曾历二年。<br>　　若许他时作闲伴，殷勤为买钓鱼船。
◎卷.47【翰林游舍人清明日入院中途见过余明日…因寄游君】徐铉<br>　　榆柳开新焰，梨花发故枝。辎輧隘城市，圭组坐曹司。<br>　　独对芝泥检，遥怜白马儿。禁林还视草，气味两相知。
◎卷.48【陪王庶子游后湖涵虚阁（东宫园）】徐铉<br>　　悬圃清虚乍过秋，看山寻水上兹楼。轻鸥的的飞难没，<br>　　红叶纷纷晚更稠。风卷微云分远岫，浪摇晴日照中洲。<br>　　跻攀况有承华客，如在南皮奉胜游。
◎卷.49【柳枝辞十二首】徐铉<br>　　把酒凭君唱柳枝，也从丝管递相随。<br>　　逢春只合朝朝醉，记取秋风落叶时。<br>　　南园日暮起春风，吹散杨花雪满空。<br>　　不惜杨花飞也得，愁君老尽脸边红。<br>　　陌上朱门柳映花，帘钩半卷绿阴斜。<br>　　凭郎暂驻青骢马，此是钱塘小小家。<br>　　夹岸朱栏柳映楼，绿波平幔带花流。<br>　　歌声不出长条密，忽地风回见彩舟。<br>　　老大逢春总恨春，绿杨阴里最愁人。<br>　　旧游一别无因见，嫩叶如眉处处新。<br>　　濛濛堤畔柳含烟，疑是阳和二月天。<br>　　醉里不知时节改，漫随儿女打秋千。<br>　　水阁春来乍减寒，晓妆初罢倚栏干。<br>　　长条乱拂春波动，不许佳人照影看。<br>　　柳岸烟昏醉里归，不知深处有芳菲。<br>　　重来已见花飘尽，唯有黄莺啭树飞。<br>　　此去仙源不是遥，垂杨深处有朱桥。<br>　　共君同过朱桥去，索映垂杨听洞箫。<br>　　暂别扬州十度春，不知光景属何人。<br>　　一帆归客千条柳，肠断东风扬子津。<br>　　仙乐春来按舞腰，清声偏似傍娇饶。<br>　　应缘莺舌多情赖，长向双成说翠条。<br>　　凤笙临槛不能吹，舞袖当筵亦自疑。<br>　　唯有美人多意绪，解依芳态画双眉。
◎卷.50【贬官泰州出城作】徐铉<br>　　浮名浮利信悠悠，四海干戈痛主忧。三谏不从为逐客，<br>　　一身无累似虚舟。满朝权贵皆曾忤，绕郭林泉已遍游。<br>　　惟有恋恩终不改，半程犹自望城楼。
◎卷.51【过江】徐铉<br>　　别路知何极，离肠有所思。登舻望城远，摇橹过江迟。<br>　　断岸烟中失，长天水际垂。此心非橘柚，不为两乡移。
◎卷.52【经东都太子桥】徐铉<br>　　纶闱放逐知何道，桂苑风流且暂归。<br>　　莫问升迁桥上客，身谋疏拙旧心违。<br>第七百五十三卷
◎卷.1【赠维扬故人】徐铉<br>　　东京少长认维桑，书剑谁教入帝乡。一事无成空放逐，<br>　　故人相见重凄凉。楼台寂寞官河晚，人物稀疏驿路长。<br>　　莫怪临风惆怅久，十年春色忆维扬。
◎卷.2【泰州道中却寄东京故人】徐铉<br>　　风紧雨凄凄，川回岸渐低。吴州林外近，隋苑雾中迷。<br>　　聚散纷如此，悲欢岂易齐。料君残酒醒，还听子规啼。
◎卷.3【得浙西郝判官书未及报闻燕王移镇京口…田书记消息】徐铉<br>　　秋风海上久离居，曾得刘公一纸书。淡水心情长若此，<br>　　银钩踪迹更无如。尝忧座侧飞鸮鸟，未暇江中觅鲤鱼。<br>　　今日京吴建朱邸，问君谁共曳长裾。
◎卷.4【赠陶使君求梨】徐铉<br>　　昨宵宴罢醉如泥，惟忆张公大谷梨。白玉花繁曾缀处，<br>　　黄金色嫩乍成时。冷侵肺腑醒偏早，香惹衣襟歇倍迟。<br>　　今旦中山方酒渴，唯应此物最相宜。
◎卷.5【陈觉放还至泰州，以诗见寄，作此答之】徐铉<br>　　朱云曾为汉家忧，不怕交亲作世仇。壮气未平空咄咄，<br>　　狂言无验信悠悠。今朝我作伤弓鸟，却羡君为不系舟。<br>　　劳寄新诗平宿憾，此生心气贯清秋。
◎卷.6【王三十七自京垂访，作此送之】徐铉<br>　　失乡迁客在天涯，门掩苔垣向水斜。只就鳞鸿求远信，<br>　　敢言车马访贫家。烟生柳岸将垂缕，雪压梅园半是花。<br>　　惆怅明朝尊酒散，梦魂相送到京华。
◎卷.7【陶使君挽歌二首】徐铉<br>　　太守今何在，行春去不归。筵空收管吹，郊迥俨骖騑。<br>　　营外星才落，园中露已稀。伤心梁上燕，犹解向人飞。<br>　　始忆花前宴，笙歌醉夕阳。那堪城外送，哀挽逐归艎。<br>　　铃阁朝犹闭，风亭日已荒。唯馀迁客泪，沾洒后池傍。
◎卷.8【雪中作】徐铉<br>　　赋分多情客，经年去国心。疏钟寒郭晚，密雪水亭深。<br>　　影迥鸿投渚，声愁雀噪林。他乡一尊酒，独坐不成斟。
◎卷.9【赋得风光草际浮】徐铉<br>　　宿露依芳草，春郊古陌旁。风轻不尽偃，日早未晞阳。<br>　　耿耿依平远，离离入望长。映空无定彩，飘径有馀光。<br>　　飐若荷珠乱，纷如爝火飏。诗人多感物，凝思绕池塘。
◎卷.10【寒食成判官垂访因赠】徐铉<br>　　常年寒食在京华，今岁清明在海涯。远巷蹋歌深夜月，<br>　　隔墙吹管数枝花。鸳鸾得路音尘阔，鸿雁分飞道里赊。<br>　　不是多情成二十，断无人解访贫家。
◎卷.11【送客至城西，望图山，因寄浙西府中】徐铉<br>　　牧叟邹生笑语同，莫嗟江上听秋风。<br>　　君看逐客思乡处，犹在图山更向东。
◎卷.12【送写真成处士入京】徐铉<br>　　传神踪迹本来高，泽畔形容愧彩毫。<br>　　京邑功臣多伫望，凌烟阁上莫辞劳。
◎卷.13【九日雨中】徐铉<br>　　茱萸房重雨霏微，去国逢秋此恨稀。目极暂登台上望，<br>　　心遥长向梦中归。荃蘪路远愁霜早，兄弟乡遥羡雁飞。<br>　　唯有多情一枝菊，满杯颜色自依依。
◎卷.14【寄外甥苗武仲】徐铉<br>　　放逐今来涨海边，亲情多在凤台前。且将聚散为闲事，<br>　　须信华枯是偶然。蝉噪疏林村倚郭，鸟飞残照水连天。<br>　　此中唯欠韩康伯，共对秋风咏数篇。
◎卷.15【寄从兄宪兼示二弟】徐铉<br>　　别路吴将楚，离忧弟与兄。断云惊晚吹，秋色满孤城。<br>　　信远鸿初下，乡遥月共明。一枝栖未稳，回首望三京。
◎卷.16【附书与钟郎中因寄京妓越宾】徐铉<br>　　暮春桥下手封书，寄向江南问越姑。<br>　　不道诸郎少欢笑，经年相别忆侬无。
◎卷.17【代钟答】徐铉<br>　　一幅轻绡寄海滨，越姑长感昔时恩。<br>　　欲知别后情多少，点点凭君看泪痕。
◎卷.18【亚元舍人不替深知猥贻佳作三篇清绝不敢轻…庶资一笑耳】徐铉<br>　　海陵城里春正月，海畔朝阳照残雪。城中有客独登楼，<br>　　遥望天边白银阙。白银阙下何英英，雕鞍绣毂趋承明。<br>　　阊门晓辟旌旗影，玉墀风细佩环声。此处追飞皆俊彦，<br>　　当年何事容疵贱。怀铅昼坐紫微宫，焚香夜直明光殿。<br>　　王言简静官司闲，朋好殷勤多往还。新亭风景如东洛，<br>　　邙岭林泉似北山。光阴暗度杯盂里，职业未妨谈笑间。<br>　　有时邀宾复携妓，造门不问都非是。酣歌叫笑惊四邻，<br>　　赋笔纵横动千字。任他银箭转更筹，不怕金吾司夜吏。<br>　　可怜诸贵贤且才，时情物望两无猜。伊余独禀狂狷性，<br>　　褊量多言仍薄命。吞舟可漏岂无恩，负乘自贻非不幸。<br>　　一朝削迹为迁客，旦暮青云千里隔。离鸿别雁各分飞，<br>　　折柳攀花两无色。卢龙渡口问迷津，瓜步山前送暮春。<br>　　白沙江上曾行路，青林花落何纷纷。汉皇昔幸回中道，<br>　　极目牛羊卧芳草。旧宅重游尽隙荒，故人相见多衰老。<br>　　禅智寺，山光桥，风瑟瑟兮雨萧萧。行杯已醒残梦断，<br>　　征途未极离魂消。海陵郡中陶太守，相逢本是随行旧。<br>　　乍申拜起已开眉，却问辛勤还执手。精庐水榭最清幽，<br>　　一税征车聊驻留。闭门思过谢来客，知恩省分宽离忧。<br>　　郡斋胜境有后池，山亭菌阁互参差。有时虚左来相召，<br>　　举白飞觞任所为。多才太守能挝鼓，醉送金船间歌舞。<br>　　酒酣耳热眼生花，暂似京华欢会处。归来旅馆还端居，<br>　　清风朗月夜窗虚。駸駸流景岁云暮，天涯望断故人书。<br>　　春来凭槛方叹息，仰头忽见南来翼。足系红笺堕我前，<br>　　引颈长鸣如有言。开缄试读相思字，乃是多情乔亚元。<br>　　短韵三篇皆丽绝，小梅寄意情偏切。金兰投分一何坚，<br>　　银钩置袖终难灭。醉后狂言何足奇，感君知己不相遗。<br>　　长卿曾作美人赋，玄成今有责躬诗。报章欲托还京信，<br>　　笔拙纸穷情未尽。珍重芸香陈子乔，亦解贻书远相问。<br>　　宁须买药疗羁愁，只恨无书消鄙吝。游处当时靡不同，<br>　　欢娱今日两成空。天子尚应怜贾谊，时人未要嘲扬雄。<br>　　曲终笔阁缄封已，翩翩驿骑行尘起。寄向中朝谢故人，<br>　　为说相思意如此。
◎卷.19【送蒯司录归京（亮）】徐铉<br>　　早年闻有蒯先生，二十馀年道不行。抵掌曾论天下事，<br>　　折腰犹悟俗人情。老还上国欢娱少，贫聚归资结束轻。<br>　　迁客临流倍惆怅，冷风黄叶满山城。
◎卷.20【闻查建州陷贼寄钟郎中（谟即查从事也）】徐铉<br>　　闻道将军轻壮图，螺江城下委犀渠。旌旗零落沉荒服，<br>　　簪履萧条返故居。皓首应全苏武节，故人谁得李陵书。<br>　　自怜放逐无长策，空使卢谌泪满裾。
◎卷.21【还过东都，留守周公筵上赠座客】徐铉<br>　　贾生三载在长沙，故友相思道路赊。已分终年甘寂寞，<br>　　岂知今日返京华。麟符上相恩偏厚，隋苑留欢日欲斜。<br>　　明旦江头倍惆怅，远山芳草映残霞。
◎卷.22【送杨郎中唐员外奉使湖南】徐铉<br>　　江边微雨柳条新，握节含香二使臣。两绶对悬云梦日，<br>　　方舟齐泛洞庭春。今朝草木逢新律，昨日山川满战尘。<br>　　同是多情怀古客，不妨为赋吊灵均。
◎卷.23【表弟包颖见寄（此子侍亲在饶州，累年卧疾）】徐铉<br>　　常思帝里奉交亲，别后光阴屈指频。兰佩却归纶阁下，<br>　　荆枝犹寄楚江滨。十程山水劳幽梦，满院烟花醉别人。<br>　　料得此生强健在，会须重赏昔年春。
◎卷.24【寄萧给事（萧江西致仕）】徐铉<br>　　危言危行古时人，归向西山卧白云。买宅尚寻徐处士，<br>　　餐霞终访许真君。容颜别后应如故，诗咏年来更不闻。<br>　　今日城中春又至，落梅愁绪共纷纷。
◎卷.25【赋石奉送钟德林少尹员外】徐铉<br>　　我爱他山石，中含绝代珍。烟披寒落落，沙浅静磷磷。<br>　　翠色辞文陛，清声出泗滨。扁舟载归去，知是泛槎人。<br>第七百五十四卷
◎卷.1【赠泰州掾令狐克己（文公曾孙）】徐铉<br>　　念子才多命且奇，乱中抛掷少年时。深藏七泽衣如雪，<br>　　却见中朝鬓似丝。旧德在人终远大，扁舟为吏莫推辞。<br>　　孤芳自爱凌霜处，咏取文公白菊诗。
◎卷.2【送荻栽与秀才朱观】徐铉<br>　　羡子清吟处，茅斋面碧流。解憎莲艳俗，唯欠荻花幽。<br>　　鹭立低枝晚，风惊折叶秋。赠君须种取，不必树忘忧。
◎卷.3【使浙西先寄献燕王侍中】徐铉<br>　　京江风静喜乘流，极目遥瞻万岁楼。喜气茏葱甘露晚，<br>　　水烟波淡海门秋。五年不见鸾台长，明日将陪兔苑游。<br>　　欲问平台门下吏，相君还许吐茵不。
◎卷.4【常州驿中喜雨】徐铉<br>　　飒飒旱天雨，凉风一夕回。远寻南亩去，细入驿亭来。<br>　　蓑唱牛初牧，渔歌棹正开。盈庭顿无事，归思酌金罍。
◎卷.5【驿中七夕】徐铉<br>　　七夕雨初霁，行人正忆家。江天望河汉，水馆折莲花。<br>　　独坐凉何甚，微吟月易斜。今年不乞巧，钝拙转堪嗟。
◎卷.6【赠浙西顾推官】徐铉<br>　　盛府宾寮八十馀，闭门高卧兴无如。梁王苑里相逢早，<br>　　润浦城中得信疏。狼藉杯盘重会面，风流才调一如初。<br>　　愿君百岁犹强健，他日相寻隐士庐。
◎卷.7【赠浙西妓亚仙（筵上作）】徐铉<br>　　翠黛嚬如怨，朱颜醉更春。占将南国貌，恼杀别家人。<br>　　粉汗沾巡盏，花钿逐舞茵。明朝绮窗下，离恨两殷勤。
◎卷.8【回至瓜洲献侍中】徐铉<br>　　紫微垣里旧宾从，来向吴门谒府公。奉使谬持严助节，<br>　　登门初识鲁王宫。笙歌隐隐违离后，烟水茫茫怅望中。<br>　　日暮瓜洲江北岸，两行清泪滴西风。
◎卷.9【邵伯埭下寄高邮陈郎中】徐铉<br>　　故人相别动经年，候馆相逢倍惨然。顾我饮冰难辍棹，<br>　　感君扶病为开筵。河湾水浅翘秋鹭，柳岸风微噪暮蝉。<br>　　欲识酒醒魂断处，谢公祠畔客亭前。
◎卷.10【谪居舒州，累得韩高二舍人书，作此寄之】徐铉<br>　　三峰烟霭碧临溪，中有骚人理钓丝。会友少于分袂日，<br>　　谪居多却在朝时。丹心历历吾终信，俗虑悠悠尔不知。<br>　　珍重韩君与高子，殷勤书札寄相思。
◎卷.11【和张先辈见寄二首】徐铉<br>　　去国离群掷岁华，病容憔悴愧丹砂。溪连舍下衣长润，<br>　　山带城边日易斜。几处垂钩依野岸，有时披褐到邻家。<br>　　故人书札频相慰，谁道西京道路赊。<br>　　清时沦放在山州，邛竹纱巾处处游。野日苍茫悲鵩舍，<br>　　水风阴湿弊貂裘。鸡鸣候旦宁辞晦，松节凌霜几换秋。<br>　　两首新诗千里道，感君情分独知丘。
◎卷.12【印秀才至舒州见寻，别后寄诗依韵和】徐铉<br>　　羁游白社身虽屈，高步辞场道不卑。投分共为知我者，<br>　　相寻多愧谪居时。离怀耿耿年来梦，厚意勤勤别后诗。<br>　　今日溪边正相忆，雪晴山秀柳丝垂。
◎卷.13【行园树】徐铉<br>　　松节凌霜久，蓬根逐吹频。群生各有性，桃李但争春。
◎卷.14【题雷公井】徐铉<br>　　掩霭愚公谷，萧寥羽客家。俗人知处所，应为有桃花。
◎卷.15【送彭秀才】徐铉<br>　　贾生去国已三年，短褐闲行皖水边。尽日野云生舍下，<br>　　有时京信到门前。无人与和投湘赋，愧子来浮访戴船。<br>　　满袖新诗好回去，莫随骚客醉林泉。
◎卷.16【移饶州别周使君】徐铉<br>　　正怜东道感贤侯，何幸南冠脱楚囚。睆伯台前收别宴，<br>　　乔公亭下舣行舟。四年去国身将老，百郡征兵主尚忧。<br>　　更向鄱阳湖上去，青衫憔悴泪交流。
◎卷.17【避难东归，依韵和黄秀才见寄】徐铉<br>　　戚戚逢人问所之，东流相送向京畿。自甘逐客纫兰佩，<br>　　不料平民著战衣。树带荒村春冷落，江澄霁色雾霏微。<br>　　时危道丧无才术，空手徘徊不忍归。
◎卷.18【酬郭先辈】徐铉<br>　　太原郭夫子，行高文炳蔚。弱龄负世誉，一举游月窟。<br>　　仙籍第三人，时人故称屈。昔余吏西省，倾盖名籍籍。<br>　　及我窜群舒，向风心郁郁。归来暮江上，云雾一披拂。<br>　　雷雨不下施，犹作池中物。念君介然气，感时思奋发。<br>　　示我数篇文，与古争驰突。彩褥粲英华，理深刮肌骨。<br>　　古诗尤精奥，史论皆宏拔。举此措诸民，何忧民不活。<br>　　吁嗟吾道薄，与世长迂阔。顾我徒有心，数奇身正绌。<br>　　论兵属少年，经国须儒术。夫子无自轻，苍生正愁疾。
◎卷.19【和集贤钟郎中】徐铉<br>　　石渠册府神仙署，当用明朝第一人。腰下别悬新印绶，<br>　　座中皆是故交亲。龙池树色供清景，浴殿香风接近邻。<br>　　从此翻飞应更远，遍寻三十六天春。
◎卷.20【送刘山阳】徐铉<br>　　旧族知名士，朱衣宰楚城。所嗟吾道薄，岂是主恩轻。<br>　　战鼓何时息，儒冠独自行。此心多感激，相送若为情。
◎卷.21【题伏龟山北隅】徐铉<br>　　兹山信岑寂，阴崖积苍翠。水石何必多，宛有千岩意。<br>　　孰知近人境，旦暮含佳气。池影摇轻风，林光澹新霁。<br>　　支颐藉芳草，自足忘世事。未得归去来，聊为宴居地。
◎卷.22【送黄梅江明府】徐铉<br>　　封疆多难正经纶，台阁如何不用君。江上又劳为小邑，<br>　　箧中徒自有雄文。书生胆气人谁信，远俗歌谣主不闻。<br>　　一首新诗无限意，再三吟味向秋云。
◎卷.23【咏梅子真送郭先辈】徐铉<br>　　忠臣本爱君，仁人本爱民。宁知贵与贱，岂计名与身。<br>　　梅生为一尉，献疏来君门。君门深万里，金虎重千钧。<br>　　向永且不用，况复论子真。拂衣遂长往，高节邈无邻。<br>　　至今仙籍中，谓之梅真人。郭生负逸气，百代继遗尘。<br>　　进退生自知，得丧吾不陈。斯民苟有幸，期子一朝伸。
◎卷.24【和萧郎中午日见寄】徐铉<br>　　细雨轻风采药时，褰帘隐几更何为。岂知泽畔纫兰客，<br>　　来赴城中角黍期。多罪静思如剉蘖，赦书才听似含饴。<br>　　谢公制胜常闲暇，愿接西州敌手棋。
◎卷.25【送黄秀才姑孰辟命】徐铉<br>　　世乱离情苦，家贫色养难。水云孤棹去，风雨暮春寒。<br>　　幕府才方急，骚人泪未干。何时王道泰，万里看鹏抟。
◎卷.26【送王四十五归东都】徐铉<br>　　海内兵方起，离筵泪易垂。怜君负米去，惜此落花时。<br>　　想忆看来信，相宽指后期。殷勤手中柳，此是向南枝。
◎卷.27【和太常萧少卿近郊马上偶吟】徐铉<br>　　田园经雨绿分畦，飞盖闲行九里堤。拂袖清风尘不起，<br>　　满川芳草路如迷。林开始觉晴天迥，潮上初惊浦岸齐。<br>　　怪得仙郎诗句好，断霞残照远山西。
◎卷.28【又和】徐铉<br>　　抱瓮何人灌药畦，金衔为尔驻平堤。村桥野店景无限，<br>　　绿水晴天思欲迷。横笛乍随轻吹断，归帆疑与远山齐。<br>　　凤城回望真堪画，万户千门蒋峤西。
◎卷.29【抛球乐辞二首】徐铉<br>　　歌舞送飞球，金觥碧玉筹。管弦桃李月，帘幕凤凰楼。<br>　　一笑千场醉，浮生任白头。<br>　　灼灼传花枝，纷纷度画旗。不知红烛下，照见彩球飞。<br>　　借势因期克，巫山暮雨归。
◎卷.30【离歌辞五首】徐铉<br>　　莫折红芳树，但知尽意看。狂风幸无意，那忍折教残。<br>　　朝日城南路，旌旗照绿芜。使君何处去，桑下觅罗敷。<br>　　事与年俱往，情将分共深。莫惊容鬓改，只是旧时心。<br>　　暂别劳相送，佳期愿莫违。朱颜不须老，留取待郎归。<br>　　拂匣收珠佩，回灯拭薄妆。莫嫌春夜短，匹似楚襄王。
◎卷.31【梦游三首】徐铉<br>　　魂梦悠扬不奈何，夜来还在故人家。香濛蜡烛时时暗，<br>　　户映屏风故故斜。檀的慢调银字管，云鬟低缀折枝花。<br>　　天明又作人间别，洞口春深道路赊。<br>　　绣幌银屏杳霭间，若非魂梦到应难。窗前人静偏宜夜，<br>　　户内春浓不识寒。蘸甲递觞纤似玉，含词忍笑腻于檀。<br>　　锦书若要知名字，满县花开不姓潘。<br>　　南国佳人字玉儿，芙蓉双脸远山眉。仙郎有约长相忆，<br>　　阿母何猜不得知。梦里行云还倏忽，暗中携手乍疑迟。<br>　　因思别后闲窗下，织得回文几首诗。
◎卷.32【和萧少卿见庆新居】徐铉<br>　　湘浦怀沙已不疑，京城赐第岂前期。鼓声到晚知坊远，<br>　　山色来多与静宜。簪屦尚应怜故物，稻粱空自愧华池。<br>　　新诗问我偏饶思，还念鹪鹩得一枝。
◎卷.33【又和】徐铉<br>　　惊蓬偶驻知多幸，断雁重联惬素期。当户小山如旧识，<br>　　上墙幽藓最相宜。清风不去因栽竹，隙地无多也凿池。<br>　　更喜良邻有嘉树，绿阴分得近南枝。
◎卷.34【送勋道人之建安】徐铉<br>　　下国兵方起，君家义独闻。若为轻世利，归去卧溪云。<br>　　挂席冲岚翠，携筇破藓纹。离情似霜叶，江上正纷纷。
◎卷.35【送许郎中歙州判官兼黟县】徐铉<br>　　尝闻黟县似桃源，况是优游冠玳筵。遗爱非遥应卧理，<br>　　祖风犹在好寻仙。朝衣旧识熏香史，禄米初营种秫田。<br>　　大抵宦游须自适，莫辞离别二三年。
◎卷.36【送彭秀才南游】徐铉<br>　　问君孤棹去何之，玉笥春风楚水西。山上断云分翠霭，<br>　　林间晴雪入澄溪。琴心酒趣神相会，道士仙童手共携。<br>　　他日时清更随计，莫如刘阮洞中迷。
◎卷.37【和明上人除夜见寄】徐铉<br>　　酌酒围炉久，愁襟默自增。长年逢岁暮，多病见兵兴。<br>　　夜色开庭燎，寒威入砚冰。汤师无别念，吟坐一灯凝。
◎卷.38【正初和鄂州边郎中见寄】徐铉<br>　　潦倒含香客，凄凉赋鵩人。未能全卷舌，终拟学垂纶。<br>　　故友暌离久，音书问讯频。相思俱老大，又见一年新。
◎卷.39【送刘司直出宰】徐铉<br>　　之子有雄文，风标秀不群。低飞从墨绶，逸志在青云。<br>　　柳色临流动，春光到县分。贤人多静理，未爽醉醺醺。
◎卷.40【送从兄赴临川幕】徐铉<br>　　梁王籍宠就东藩，还召邹枚坐兔园。今日好论天下事，<br>　　昔年同受主人恩。石头城下春潮满，金柅亭边绿树繁。<br>　　唯有音书慰离别，一杯相送别无言。
◎卷.41【送龚员外赴江州幕】徐铉<br>　　烦君更上筑金台，世难民劳藉俊才。自有声名驰羽檄，<br>　　不妨谈笑奉尊罍。元规楼迥清风满，匡俗山春画障开。<br>　　莫忘故人离别恨，海潮回处寄书来。
◎卷.42【送朱先辈尉庐陵】徐铉<br>　　我重朱夫子，依然见古人。成名无愧色，得禄及慈亲。<br>　　莫叹官资屈，宁论活计贫。平生心气在，终任静边尘。
◎卷.43【送钟德林郎中学士赴东府诗·得酒】徐铉<br>　　酌此杯中物，茱萸满把秋。今朝将送别，他日是忘忧。<br>　　世乱方多事，年加易得愁。政成频一醉，亦未减风流。<br>第七百五十五卷
◎卷.1【送陈先生之洪井寄萧少卿】徐铉<br>　　闻君仙袂指洪厓，我忆情人别路赊。知有欢娱游楚泽，<br>　　更无书札到京华。云开驿阁连江静，春满西山倚汉斜。<br>　　此处相逢应见问，为言搔首望龙沙。
◎卷.2【送龚明府九江归宁】徐铉<br>　　茂宰隳官去，扁舟著彩衣。湓城春酒熟，匡阜野花稀。<br>　　解缆垂杨绿，开帆宿鹭飞。一朝吾道泰，还逐落潮归。
◎卷.3【和江西萧少卿见寄二首】徐铉<br>　　亡羊岐路愧司南，二纪穷通聚散三。老去何妨从笑傲，<br>　　病来看欲懒朝参。离肠似线常忧断，世态如汤不可探。<br>　　珍重加餐省思虑，时时斟酒压山岚。<br>　　身遥上国三千里，名在朝中二十春。金印不须辞入幕，<br>　　麻衣曾此叹迷津。卷舒由我真齐物，忧喜忘心即养神。<br>　　世路风波自翻覆，虚舟无计得沉沦。
◎卷.4【送薛少卿赴青阳】徐铉<br>　　我爱陶靖节，吏隐从弦歌。我爱费征君，高卧归九华。<br>　　清风激颓波，来者无以加。我志两不遂，漂沦浩无涯。<br>　　数奇时且乱，此图今愈赊。贤哉薛夫子，高举凌晨霞。<br>　　安民即是道，投足皆为家。功名与权位，悠悠何用夸。<br>　　携朋出远郊，酌酒藉平沙。云收远天静，江阔片帆斜。<br>　　离怀与企羡，南望长咨嗟。
◎卷.5【送高起居之泾县】徐铉<br>　　右史罢朝归，之官句水湄。别我行千里，送君倾一卮。<br>　　酒罢长叹息，此叹君应悲。乱中吾道薄，卿族旧人稀。<br>　　胡为佩铜墨，去此白玉墀。吏事岂所堪，民病何可医。<br>　　藏用清其心，此外慎勿为。县郭有佳境，千峰溪水西。<br>　　云树杳回合，岩峦互蔽亏。弹琴坐其中，世事吾不知。<br>　　时时寄书札，以慰长相思。
◎卷.6【宿茅山寄舍弟】徐铉<br>　　茅许禀灵气，一家同上宾。仙山空有庙，举世更无人。<br>　　独往诚违俗，浮名亦累真。当年各自勉，云洞镇长春。
◎卷.7【晚憩白鹤庙寄句容张少府】徐铉<br>　　日入林初静，山空暑更寒。泉鸣细岩窦，鹤唳眇云端。<br>　　拂榻安棋局，焚香戴道冠。望君殊不见，终夕凭栏干。
◎卷.8【题紫阳观】徐铉<br>　　南朝名士富仙才，追步东卿遂不回。丹井自深桐暗老，<br>　　祠宫长在鹤频来。岩边桂树攀仍倚，洞口桃花落复开。<br>　　惆怅霓裳太平事，一函真迹锁昭台。
◎卷.9【赠奚道士（含象）】徐铉<br>　　先生曾有洞天期，犹傍天坛摘紫芝。处世自能心混沌，<br>　　全真谁见德支离。玉霄尘闭人长在，全鼎功成俗未知。<br>　　他日飙轮谒茅许，愿同鸡犬去相随。
◎卷.10【题碧岩亭赠孙尊师】徐铉<br>　　绝境何人识，高亭万象含。凭轩临树杪，送目极天南。<br>　　积霭生泉洞，归云锁石龛。丹霞披翠巘，白鸟带晴岚。<br>　　仙去留虚室，龙归涨碧潭。幽岩君独爱，玄味我曾耽。<br>　　世上愁何限，人间事久谙。终须脱羁鞅，来此会空谈。
◎卷.11【题白鹤庙】徐铉<br>　　平生心事向玄关，一入仙乡似旧山。白鹤唳空晴眇眇，<br>　　丹沙流涧暮潺潺。尝嗟多病嫌中药，拟问真经乞小还。<br>　　满洞烟霞互陵乱，何峰台榭是萧闲。
◎卷.12【步虚词五首】徐铉<br>　　气为还元正，心由抱一灵。凝神归罔象，飞步入青冥。<br>　　整服乘三素，旋纲蹑九星。琼章开后学，稽首奉真经。<br>　　天帝黄金阙，真人紫锦书。霓裳纷蔽景，羽服迥凌虚。<br>　　白鹤能为使，班麟解驾车。灵符终愿借，转共世情疏。<br>　　圣主过幽谷，虚皇在蕊宫。五千宗物母，七字秘神童。<br>　　世上金壶远，人间玉龠空。唯馀养身法，修此与天通。<br>　　何处求玄解，人间有洞天。勤行皆是道，谪下尚为仙。<br>　　蔽景乘朱凤，排虚驾紫烟。不嫌园吏傲，愿在玉宸前。<br>　　三素霏霏远，盟威凛凛寒。火铃空灭没，星斗晓阑干。<br>　　佩响流虚殿，炉烟在醮坛。萧寥不可极，骖驾上云端。
◎卷.13【留题仙观】徐铉<br>　　瑶坛醮罢晚云开，羽客分飞俗士回。<br>　　为报移文不须勒，未曾游处待重来。
◎卷.14【和陈洗马山庄新泉】徐铉<br>　　已开山馆待抽簪，更要岩泉欲洗心。常被松声迷细韵，<br>　　忽流花片落高岑。便疏浅濑穿莎径，始有清光映竹林。<br>　　何日煎茶酝香酒，沙边同听暝猿吟。
◎卷.15【奉和七夕应令】徐铉<br>　　今宵星汉共晶光，应笑罗敷嫁侍郎。斗柄易倾离恨促，<br>　　河流不尽后期长。静闻天籁疑鸣佩，醉折荷花想艳妆。<br>　　谁见宣猷堂上宴，一篇清韵振金铛。
◎卷.16【又和八日】徐铉<br>　　微云疏雨淡新秋，晓梦依稀十二楼。故作别离应有以，<br>　　拟延更漏共无由。那教人世长多恨，未必天仙不解愁。<br>　　博望苑中残酒醒，香风佳气独迟留。
◎卷.17【和印先辈及第后献座主朱舍人郊居之作】徐铉<br>　　成名郊外掩柴扉，树影蝉声共息机。积雨暗封青藓径，<br>　　好风轻透白綀衣。嘉鱼始赋人争诵，荆玉频收国自肥。<br>　　独坐公厅正烦暑，喜吟新咏见玄微。
◎卷.18【和致仕张尚书新创道院】徐铉<br>　　梓泽成新致，金丹有旧情。挂冠朝睡足，隐几暮江清。<br>　　药圃分轻绿，松窗起细声。养高宁厌病，默坐对诸生。
◎卷.19【和尉迟赞善秋暮僻居】徐铉<br>　　登高节物最堪怜，小岭疏林对槛前。轻吹断时云缥缈，<br>　　夕阳明处水澄鲜。江城秋早催寒事，望苑朝稀足晏眠。<br>　　庭有菊花尊有酒，若方陶令愧前贤。
◎卷.20【和陈赞善致仕还京口】徐铉<br>　　海门山下一渔舟，中有高人未白头。已驾安车归故里，<br>　　尚通闺籍在龙楼。泉声漱玉窗前落，江色和烟槛外流。<br>　　今日君臣厚终始，不须辛苦画双牛。
◎卷.21【京使回自临川，得从兄书寄诗，依韵和】徐铉<br>　　珍重还京使，殷勤话故人。别离长挂梦，宠禄不关身。<br>　　趣向今成道，声华旧绝尘。莫嗟客鬓老，诗句逐时新。
◎卷.22【陪郑王相公赋筵前垂冰，应教依韵】徐铉<br>　　窗外虚明雪乍晴，檐前垂霤尽成冰。长廊瓦叠行行密，<br>　　晚院风高寸寸增。玉指乍拈簪尚愧，金阶时坠磬难胜。<br>　　晨餐堪醒曹参酒，自恨空肠病不能。
◎卷.23【送礼部潘尚书致仕还建安】徐铉<br>　　名遂功成累复轻，鲈鱼因起旧乡情。履声初下金华省，<br>　　帆影看离石首城。化剑津头寻故老，同亭会上问仙卿。<br>　　冥鸿高举真难事，相送何须泪满缨。
◎卷.24【和尉迟赞善病中见寄】徐铉<br>　　仙郎移病暑天过，却似冥鸿避罻罗。昼梦乍惊风动竹，<br>　　夜吟时觉露沾莎。情亲稍喜贫居近，性懒犹嫌上直多。<br>　　望苑恩深期勿药，青云岐路未蹉跎。
◎卷.25【池州陈使君见示游齐山诗因寄】徐铉<br>　　往岁曾游弄水亭，齐峰浓翠暮轩横。哀猿出槛心虽喜，<br>　　伤鸟闻弦势易惊。病后簪缨殊寡兴，老来泉石倍关情。<br>　　今朝池口风波静，遥贺山前有颂声。
◎卷.26【再领制诰和王明府见贺】徐铉<br>　　蹇步还依列宿边，拱辰重认旧云天。自嗟多难飘零困，<br>　　不似当年胆气全。鸡树晚花疏向日，龙池轻浪细含烟。<br>　　从来不解为身计，一叶悠悠任大川。
◎卷.27【送高舍人使岭南】徐铉<br>　　西掖官曹近，南溟道路遥。使星将渡汉，仙棹乍乘潮。<br>　　柳映灵和折，梅依大庾飘。江帆风淅淅，山馆雨萧萧。<br>　　陆贾真迂阔，终童久寂寥。送君何限意，把酒一长谣。
◎卷.28【和王明府见寄】徐铉<br>　　时情世难消吾道，薄宦流年危此身。莫叹京华同寂寞，<br>　　曾经兵革共漂沦。对山开户唯求静，贳酒留宾不道贫。<br>　　善政空多尚淹屈，不知谁是解忧民。
◎卷.29【和方泰州见寄】徐铉<br>　　逐客凄凄重入京，旧愁新恨两难胜。云收楚塞千山雪，<br>　　风结秦淮一尺冰。置醴筵空情岂尽，投湘文就思如凝。<br>　　更残月落知孤坐，遥望船窗一点星。
◎卷.30【文献太子挽歌词五首】徐铉<br>　　国有承祧重，人知秉哲尊。清风来望苑，遗烈在东藩。<br>　　此日升缑岭，何因到寝门。天高不可问，烟霭共昏昏。<br>　　夏启吾君子，周储上帝宾。音容一飘忽，功业自纷纶。<br>　　露泣承华月，风惊丽正尘。空馀商岭客，行泪下宜春。<br>　　出处成交让，经纶有大功。泪碑瓜步北，棠树蒜山东。<br>　　百揆方时叙，重离遂不融。故臣偏感咽，曾是叹三穷。<br>　　甲观光阴促，园陵天地长。箫笳咽无韵，宾御哭相将。<br>　　盛烈传彝鼎，遗文被乐章。君臣知己分，零泪乱无行。<br>　　彩仗清晨出，非同齿胄时。愁烟锁平甸，朔吹绕寒枝。<br>　　楚客来何补，缑山去莫追。回瞻飞盖处，掩袂不胜悲。
◎卷.31【送王员外宰德安】徐铉<br>　　家世朱门贵，官资粉署优。今为百里长，应好五峰游。<br>　　柳影连彭泽，湖光接庾楼。承明须再入，官满莫淹留。
◎卷.32【以端溪砚酬张员外水精珠兼和来篇】徐铉<br>　　请以端溪润，酬君水玉明。方圆虽异器，功用信俱呈。<br>　　自得山川秀，能分日月精。巾箱各珍重，所贵在交情。
◎卷.33【奉使九华山，中途遇青阳薛郎中】徐铉<br>　　故人相别动相思，此地相逢岂素期。九子峰前闲未得，<br>　　五溪桥上坐多时。甘泉从幸余知忝，宣室征还子未迟。<br>　　且饮一杯消别恨，野花风起渐离披。
◎卷.34【奉命南使经彭泽（值王明府不在，留此）】徐铉<br>　　远使程途未一分，离心常要醉醺醺。<br>　　那堪彭泽门前立，黄菊萧疏不见君。
◎卷.35【南都遇前嘉鱼刘令，言游闽岭，作此与之】徐铉<br>　　我持使节经韶石，君作闲游过武夷。两地山光成独赏，<br>　　隔年乡思暗相知。洪厓坛上长岑寂，孺子亭前自别离。<br>　　珍重分岐一杯酒，强加餐饭数吟诗。
◎卷.36【阁皂山】徐铉<br>　　殿影高低云掩映，松阴缭绕步徘徊。<br>　　从今莫厌簪裾累，不是乘轺不得来。
◎卷.37【玉笥山留题】徐铉<br>　　仙乡会应远，王事知何极。征传莫辞劳，玉峰聊一息。<br>　　形骸已销散，心想都凝寂。真气自清虚，非关好松石。<br>　　九仙皆积学，洞壑多遗迹。游子归去来，胡为但征役。
◎卷.38【庐陵别朱观先辈】徐铉<br>　　桂籍知名有几人，翻飞相续上青云。解怜才子宁唯我，<br>　　远作卑官尚见君。岭外独持严助节，宫中谁荐长卿文。<br>　　新诗试为重高咏，朝汉台前不可闻。
◎卷.39【文彧少卿文山郎中交好深至二纪已馀暌别…留题此诗】徐铉<br>　　孙家虚座吊诸孤，张叟僧房见手书。二纪欢游今若此，<br>　　满衣零泪欲何如。腰间金印从如斗，镜里霜华已满梳。<br>　　珍重远公应笑我，尘心唯此未能除。
◎卷.40【朱处士相与有山水之愿见送至南康作此以别之】徐铉<br>　　怜君送我至南康，更忆梅花庾岭芳。<br>　　多少仙山共游在，愿君百岁尚康强。
◎卷.41【清明日清远峡作】徐铉<br>　　岭外春过半，途中火又新。殷勤清远峡，留恋北归人。
◎卷.42【回至南康题紫极宫里道士房】徐铉<br>　　王事信靡盬，饮冰安足辞。胡为拥征传，乃至天南陲。<br>　　天南非我乡，留滞忽逾时。还经羽人家，豁若云雾披。<br>　　何以宽吾怀，老庄有微词。达士无不可，至人岂偏为。<br>　　客愁勿复道，为君吟此诗。
◎卷.43【和歙州陈使君见寄】徐铉<br>　　新安风景好，时令肃辕门。身贵心弥下，功多口不言。<br>　　韬钤家法在，儒雅素风存。簪履陪游盛，乡闾俗化敦。<br>　　临窗山色秀，绕郭水声喧。织络文章丽，矜严道义尊。<br>　　楼台秋月静，京庾晚云屯。晓吹传衙鼓，晴阳展信幡。<br>　　一篇贻友好，千里倍心论。未见归骖动，空能役梦魂。
◎卷.44【和贾员外戬见赠玉蕊花栽】徐铉<br>　　琼瑶一簇带花来，便劚苍苔手自栽。<br>　　喜见唐昌旧颜色，为君判病酌金罍。
◎卷.45【光穆皇后挽歌三首】徐铉<br>　　仙驭期难改，坤仪道自光。閟宫新表德，沙麓旧膺祥。<br>　　素帟尧门掩，凝笳毕陌长。东风惨陵树，无复见亲桑。<br>　　永乐留虚位，长陵启夕扉。返虞严吉仗，复土掩空衣。<br>　　功业投三母，光灵极四妃。唯应彤史在，不与露花晞。<br>　　隐隐阊门路，烟云晓更愁。空瞻金辂出，非是濯龙游。<br>　　德感人伦正，风行内职修。还随偶物化，同此思轩丘。
◎卷.46【严相公宅牡丹】徐铉<br>　　但是豪家重牡丹，争如丞相阁前看。凤楼日暖开偏早，<br>　　鸡树阴浓谢更难。数朵已应迷国艳，一枝何幸上尘冠。<br>　　不知更许凭栏否，烂熳春光未肯残。
◎卷.47【侍宴赋得归雁】徐铉<br>　　夜静群动息，翩翩一雁归。清音天际远，寒影月中微。<br>　　何处云同宿，长空雪共飞。阳和常借便，免与素心违。
◎卷.48【又赋早春书事】徐铉<br>　　苑里芳华早，皇家胜事多。弓声达春气，弈思养天和。<br>　　暖酒红炉火，浮舟绿水波。雪晴农事起，击壤听赓歌。
◎卷.49【依韵和令公大王蔷薇诗】徐铉<br>　　绿树成阴后，群芳稍歇时。谁将新濯锦，挂向最长枝。<br>　　卷箔香先入，凭栏影任移。赏频嫌酒渴，吟苦怕霜髭。<br>　　架迥笼云幄，庭虚展绣帷。有情萦舞袖，无力罥游丝。<br>　　嫩蕊莺偷采，柔条柳伴垂。荀池波自照，梁苑客尝窥。<br>　　玉李寻皆谢，金桃亦暗衰。花中应独贵，庭下故开迟。<br>　　委艳妆苔砌，分华借槿篱。低昂匀灼烁，浓淡叠参差。<br>　　幸植王宫里，仍逢宰府知。芳心向谁许，醉态不能支。<br>　　芍药天教避，玫瑰众共嗤。光明烘昼景，润腻裛轻rG。<br>　　丽似期神女，珍如重卫姬。君王偏属咏，七子尽搜奇。
◎卷.50【和门下殷侍郎新茶二十韵】徐铉<br>　　暖吹入春园，新芽竞粲然。才教鹰觜拆，未放雪花妍。<br>　　荷杖青林下，携筐旭景前。孕灵资雨露，钟秀自山川。<br>　　碾后香弥远，烹来色更鲜。名随土地贵，味逐水泉迁。<br>　　力藉流黄暖，形模紫笋圆。正当钻柳火，遥想涌金泉。<br>　　任道时新物，须依古法煎。轻瓯浮绿乳，孤灶散馀烟。<br>　　甘荠非予匹，宫槐让我先。竹孤空冉冉，荷弱谩田田。<br>　　解渴消残酒，清神感夜眠。十浆何足馈，百榼尽堪捐。<br>　　采撷唯忧晚，营求不计钱。任公因焙显，陆氏有经传。<br>　　爱甚真成癖，尝多合得仙。亭台虚静处，风月艳阳天。<br>　　自可临泉石，何妨杂管弦。东山似蒙顶，愿得从诸贤。
◎卷.51【春雪应制】徐铉<br>　　繁阴连曙景，瑞雪洒芳辰。势密犹疑腊，风和始觉春。<br>　　萦林开玉蕊，飘座裛香尘。欲识宸心悦，云谣慰兆人。
◎卷.52【进雪诗】徐铉<br>　　欲使新正识有年，故飘轻絮伴春还。近看琼树笼银阙，<br>　　远想瑶池带玉关。润逐麳麰铺绿野，暖随杯酒上朱颜。<br>　　朝来花萼楼中宴，数曲赓歌雅颂间。
◎卷.53【自题山亭三首】徐铉<br>　　簪组非无累，园林未是归。世喧长不到，何必故山薇。<br>　　小舫行乘月，高斋卧看山。退公聊自足，争敢望长闲。<br>　　跂石仍临水，披襟复挂冠。机心忘未得，棋局与鱼竿。
◎卷.54【和陈表用员外求酒】徐铉<br>　　暑天频雨亦频晴，帘外闲云重复轻。<br>　　珍重一壶酬绝唱，向风遥想醉吟声。
◎卷.55【奉和右省仆射西亭高卧作】徐铉<br>　　院静苍苔积，庭幽怪石欹。蝉声当槛急，虹影向檐垂。<br>　　昼漏犹怜永，丛兰未觉衰。疏篁巢翡翠，折苇覆鸬鹚。<br>　　对酒襟怀旷，围棋旨趣迟。景皆随所尚，物各遂其宜。<br>　　道与时相会，才非世所羁。赋诗贻座客，秋事尔何悲。
◎卷.56【忆新淦觞池寄孟宾于员外】徐铉<br>　　往年淦水驻行轩，引得清流似月圆。自有谿光还碧甃，<br>　　不劳人力递金船。润滋苔藓欺茵席，声入杉松当管弦。<br>　　珍重诗人频管领，莫教尘土咽潺潺。
◎卷.57【右省仆射后湖亭闲宴，铉以宿直先归，赋诗留献】徐铉<br>　　湖上一阳生，虚亭启高宴。枫林烟际出，白鸟波心见。<br>　　主人忘贵达，座客容疵贱。独惭残照催，归宿明光殿。<br>第七百五十六卷
◎卷.1【送孟宾于员外还新淦】徐铉<br>　　暂来城阙不从容，却佩银鱼隐玉峰。双涧水边欹醉石，<br>　　九仙台下听风松。题诗翠壁称逋客，采药春畦狎老农。<br>　　野鹤乘轩云出岫，不知何日再相逢。
◎卷.2【孟君别后相续寄书，作此酬之】徐铉<br>　　多病怯烦暑，短才忧近职。跂足北窗风，遥怀浩无极。<br>　　故人易成别，诗句空相忆。尺素寄天涯，淦江秋水色。
◎卷.3【纳后夕侍宴】徐铉<br>　　天上轩星正，云间湛露垂。礼容过渭水，宴喜胜瑶池。<br>　　彩雾笼花烛，升龙肃羽仪。君臣欢乐日，文物盛明时。<br>　　帘卷银河转，香凝玉漏迟。华封倾祝意，觞酒与声诗。<br>　　时平物茂岁功成，重翟排云到玉京。<br>　　四海未知春色至，今宵先入九重城。<br>　　银烛金炉禁漏移，月轮初照万年枝。<br>　　造舟已似文王事，卜世应同八百期。<br>　　汉主承乾帝道光，天家花烛宴昭阳。<br>　　六衣盛礼如金屋，彩笔分题似柏梁。
◎卷.4【北苑侍宴杂咏诗·竹】徐铉<br>　　劲节生宫苑，虚心奉豫游。自然名价重，不羡渭川侯。
◎卷.5【北苑侍宴杂咏诗·松】徐铉<br>　　细韵风中远，寒青雪后浓。繁阴堪避雨，效用待东封。
◎卷.6【北苑侍宴杂咏诗·水】徐铉<br>　　碧草垂低岸，东风起细波。横汾从游宴，何谢到天河。
◎卷.7【北苑侍宴杂咏诗·风】徐铉<br>　　昨朝才解冻，今日又开花。帝力无人识，谁知玩物华。
◎卷.8【北苑侍宴杂咏诗·菊】徐铉<br>　　细丽披金彩，氛氲散远馨。泛杯频奉赐，缘解制颓龄。
◎卷.9【柳枝词十首（座中应制）】徐铉<br>　　金马辞臣赋小诗，梨园弟子唱新词。<br>　　君恩还似东风意，先入灵和蜀柳枝。<br>　　百草千花共待春，绿杨颜色最惊人。<br>　　天边雨露年年在，上苑芳华岁岁新。<br>　　长爱龙池二月时，毵毵金线弄春姿。<br>　　假饶叶落枝空后，更有梨园笛里吹。<br>　　绿水成文柳带摇，东风初到不鸣条。<br>　　龙舟欲过偏留恋，万缕轻丝拂御桥。<br>　　百尺长条婉曲尘，诗题不尽画难真。<br>　　凭君折向人间种，还似君恩处处春。<br>　　风暖云开晚照明，翠条深映凤凰城。<br>　　人间欲识灵和态，听取新词玉管声。<br>　　醉折垂杨唱柳枝，金城三月走金羁。<br>　　年年为爱新条好，不觉苍华也似丝。<br>　　新春花柳竞芳姿，偏爱垂杨拂地枝。<br>　　天子遍教词客赋，宫中要唱洞箫词。<br>　　凝碧池头蘸翠涟，凤凰楼畔簇晴烟。<br>　　新词欲咏知难咏，说与双成入管弦。<br>　　侍从甘泉与未央，移舟偏要近垂杨。<br>　　樱桃未绽梅花老，折得柔条百尺长。
◎卷.10【奉和宫傅相公怀旧见寄四十韵】徐铉<br>　　谢傅功成德望全，鸾台初下正萧然。抟风乍息三千里，<br>　　感旧重怀四十年。西掖新官同贾马，南朝兴运似开天。<br>　　文辞职业分工拙，流辈班资让后先。每愧陋容劳刻画，<br>　　长惭顽石费雕镌。晨趋纶掖吟春永，夕会精庐待月圆。<br>　　立马有时同草诏，联镳几处共成篇。闲歌柳叶翻新曲，<br>　　醉咏桃花促绮筵。少壮况逢时世好，经过宁虑岁华迁。<br>　　云龙得路须腾跃，社栎非材合弃捐。再谒湘江犹是幸，<br>　　两还宣室竟何缘。已知瑕玷劳磨莹，又得官司重接连。<br>　　听漏分宵趋建礼，从游同召赴甘泉。云开阊阖分台殿，<br>　　风过华林度管弦。行止不离宫仗影，衣裾尝惹御炉烟。<br>　　师资稷契论中礼，依止山公典小铨。多谢天波垂赤管，<br>　　敢教晨景过华砖。翾飞附骥方经远，巨楫垂风遂济川。<br>　　玉烛调时钧轴正，台阶平处德星悬。岩廊礼绝威容肃，<br>　　布素情深友好偏。长拟营巢安大厦，忽惊操钺领中权。<br>　　吴门日丽龙衔节，京口沙晴鹢画船。盖代名高方赫赫，<br>　　恋恩心切更乾乾。袁安辞气忠仍恳，吴汉精诚直且专。<br>　　却许丘明师纪传，更容疏广奉周旋。朱门自得施行马，<br>　　厚禄何妨食万钱。密疏尚应劳献替，清谈唯见论空玄。<br>　　东山妓乐供闲步，北牖风凉足晏眠。玄武湖边林隐见，<br>　　五城桥下棹洄沿。曾移苑树开红药，新凿家池种白莲。<br>　　不遣前驺妨野逸，别寻逋客互招延。棋枰寂静陈虚阁，<br>　　诗笔沉吟劈彩笺。往事偶来春梦里，闲愁因动落花前。<br>　　青云旧侣嗟谁在，白首亲情倍见怜。尽日凝思殊怅望，<br>　　一章追叙信精研。韶颜莫与年争竞，世虑须凭道节宣。<br>　　幸喜书生为将相，定由阴德致神仙。羊公剩有登临兴，<br>　　尚子都无嫁娶牵。退象天山镇浮竞，起为霖雨润原田。<br>　　从容自保君臣契，何必扁舟始是贤。
◎卷.11【右省仆射相公垂览和诗，复贻长句，辄次来韵】徐铉<br>　　西院春归道思深，披衣闲听暝猿吟。铺陈政事留黄阁，<br>　　偃息神机在素琴。玉柄暂时疏末座，瑶华频复惠清音。<br>　　开晴便作东山约，共赏烟霞放旷心。
◎卷.12【九日落星山登高】徐铉<br>　　秋暮天高稻穟成，落星山上会诸宾。黄花泛酒依流俗，<br>　　白发满头思古人。岩影晚看云出岫，湖光遥见客垂纶。<br>　　风烟不改年长度，终待林泉老此身。
◎卷.13【十日和张少监】徐铉<br>　　重阳高会古平台，吟遍秋光始下来。黄菊后期香未减，<br>　　新诗捧得眼还开。每因佳节知身老，却忆前欢似梦回。<br>　　且喜清时屡行乐，是非名利尽悠哉。
◎卷.14【御筵送邓王】徐铉<br>　　禁里秋光似水清，林烟池影共离情。暂移黄阁只三载，<br>　　却望紫垣都数程。满座清风天子送。随车甘雨郡人迎。<br>　　绮霞阁上诗题在，从此还应有颂声。
◎卷.15【和张少监晚菊】徐铉<br>　　忆共庭兰倚砌栽，柔条轻吹独依隈。自知佳节终堪赏，<br>　　为惜流光未忍开。采撷也须盈掌握，馨香还解满尊罍。<br>　　今朝旬假犹无事，更好登临泛一杯。
◎卷.16【送冯侍郎】徐铉<br>　　闻君竹马戏毗陵，谁道观风自六卿。今日声明光旧物，<br>　　共看旌旆拥书生。斩蛟桥下谿烟碧，射虎亭边草路清。<br>　　应念筵中倍离恨，老来偏重十年兄。
◎卷.17【又绝句寄题毗陵驿】徐铉<br>　　曾持使节驻毗陵，长与州人有旧情。<br>　　为向驿桥风月道，舍人髭鬓白千茎。
◎卷.18【陈侍郎宅观花烛】徐铉<br>　　今夜银河万里秋，人言织女嫁牵牛。佩声寥亮和金奏，<br>　　烛影荧煌映玉钩。座客亦从天子赐，更筹须为主人留。<br>　　世间盛事君知否，朝下鸾台夕凤楼。
◎卷.19【送萧尚书致仕归庐陵】徐铉<br>　　江海分飞二十春，重论前事不堪闻。主忧臣辱谁非我，<br>　　曲突徙薪唯有君。金紫满身皆外物，雪霜垂领便离群。<br>　　鹤归华表望不尽，玉笥山头多白云。
◎卷.20【赋得秋江晚照】徐铉<br>　　落日照平流，晴空万里秋。轻明动枫叶，点的乱沙鸥。<br>　　罾网鱼梁静，笞簦稻穗收。不教行乐倦，冉冉下城楼。
◎卷.21【奉和子龙大监与舍弟赠答之什】徐铉<br>　　石渠东观两优贤，明主知臣岂偶然。鸳鹭分行皆接武，<br>　　金兰同好共忘年。怀恩未遂林泉约，窃位空惭组绶悬。<br>　　多少深情知不尽，好音相慰强成篇。
◎卷.22【史馆庭梅见其毫末历载三十今已半枯…伏惟垂览】徐铉<br>　　东观婆娑树，曾怜甲坼时。繁英共攀折，芳岁几推移。<br>　　往事皆陈迹，清香亦暗衰。相看宜自喜，双鬓合垂丝。
◎卷.23【太傅相公深感庭梅再成绝唱曲垂借示倍认知怜…攀和】徐铉<br>　　禁省繁华地，含芳自一时。雪英开复落，红药植还移。<br>　　静想分今昔，频吟叹盛衰。多情共如此，争免鬓成丝。
◎卷.24【太傅相公以庭梅二篇许舍弟同赋再迂藻思…庶申感谢】徐铉<br>　　旧眷终无替，流光自足悲。攀条感花萼，和曲许埙篪。<br>　　前会成春梦，何人更己知。缘情聊借喻，争敢道言诗。
◎卷.25【和钟大监泛舟同游见示】徐铉<br>　　潮沟横趣北山阿，一月三游未是多。老去交亲难暂舍，<br>　　闲中滋味更无过。谿桥树映行人渡，村径风飘牧竖歌。<br>　　孤棹乱流偏有兴，满川晴日弄微波。
◎卷.26【又和游光睦院】徐铉<br>　　寺门山水际，清浅照孱颜。客棹晚维岸，僧房犹掩关。<br>　　日华穿竹静，云影过阶闲。箕踞一长啸，忘怀物我间。
◎卷.27【和张少监舟中望蒋山】徐铉<br>　　谿路向还背，前山高复重。纷披红叶树，间断白云峰。<br>　　尽日慵移棹，何年醉倚松。自知闲未得，不敢笑周颙。
◎卷.28【茱萸诗】徐铉<br>　　万物庆西成，茱萸独擅名。芳排红结小，香透夹衣轻。<br>　　宿露沾犹重，朝阳照更明。长和菊花酒，高宴奉西清。
◎卷.29【奉和御制茱萸】徐铉<br>　　台畔西风御果新，芳香精彩丽萧辰。柔条细叶妆治好，<br>　　紫蒂红芳点缀匀。几朵得陪天上宴，千株长作洞中春。<br>　　今朝圣藻偏流咏，黄菊无由更敢邻。
◎卷.30【蒙恩赐酒旨令醉，进诗以谢】徐铉<br>　　明光殿里夜迢迢，多病逢秋自寂寥。蜡炬乍传丹凤诏，<br>　　御题初认白云谣。今宵幸识衢尊味，明日知停入閤朝。<br>　　为感君恩判一醉，不烦辛苦解金貂。
◎卷.31【秋日泛舟赋蘋花】徐铉<br>　　素艳拥行舟，清香覆碧流。远烟分的的，轻浪泛悠悠。<br>　　雨歇平湖满，风凉运渎秋。今朝流咏处，即是白蘋洲。
◎卷.32【题梁王旧园】徐铉<br>　　梁王旧馆枕潮沟，共引垂藤系小舟。树倚荒台风淅淅，<br>　　草埋欹石雨修修。门前不见邹枚醉，池上时闻雁鹜愁。<br>　　节士逢秋多感激，不须频向此中游。
◎卷.33【奉酬度支陈员外】徐铉<br>　　古来贤达士，驰鹜唯群书。非礼誓弗习，违道无与居。<br>　　儒家若迂阔，遂将世情疏。吾友嗣世德，古风蔼有馀。<br>　　幸遇汉文皇，握兰佩金鱼。俯视长沙赋，凄凄将焉如。
◎卷.34【明道人归西林，求题院额，作此送之】徐铉<br>　　昔从岐阳狩，簪缨满翠微。十年劳我梦，今日送师归。<br>　　曳尾龟应乐，乘轩鹤谩肥。含情题小篆，将去挂岩扉。
◎卷.35【送宣州丘判官】徐铉<br>　　宪署游从阻，平台道路赊。喜君驰后乘，于此会仙槎。<br>　　缓酌迟飞盖，微吟望绮霞。相迎在春渚，暂别莫咨嗟。
◎卷.36【北使还襄邑道中作（九月三十日）】徐铉<br>　　九月三十日，独行梁宋道。河流激似飞，林叶翻如扫。<br>　　程遥苦昼短，野迥知寒早。还家亦不闲，要且还家了。
◎卷.37【禁中新月】徐铉<br>　　今夕拜新月，沈沈禁署中。玉绳疏间彩，金掌静无风。<br>　　节换知身老，时平见岁功。吟看北墀暝，兰烬坠微红。
◎卷.38【观吉王从谦花烛】徐铉<br>　　王门嘉礼万人观，况是新承置醴欢。花烛喧阗丞相府，<br>　　星辰摇动远游冠。歌声暂阕闻宫漏，云影初开见露盘。<br>　　帝里佳期频赋颂，长留故事在金銮。
◎卷.39【棋赌赋诗输刘起居（奂）】徐铉<br>　　刻烛知无取，争先素未精。本图忘物我，何必计输赢。<br>　　赌墅终规利，焚囊亦近名。不如相视笑，高咏两三声。
◎卷.40【春尽日游后湖赠刘起居（刘时方烧药）】徐铉<br>　　今朝湖上送春归，万顷澄波照白髭。<br>　　笑折残花劝君酒，金丹成熟是何时。
◎卷.41【送察院李侍御使庐陵因寄孟员外】徐铉<br>　　绣衣乘驿急如星，山水何妨寄野情。<br>　　肯向九仙台下歇，闲听孟叟醉吟声。
◎卷.42【后湖访古各赋一题得西邸】徐铉<br>　　南朝藩阃地，八友旧招寻。事往山光在，春晴草色深。<br>　　曲池鱼自乐，丛桂鸟频吟。今日中兴运，犹怀翰墨林。
◎卷.43【送德迈道人之豫章】徐铉<br>　　禅灵桥畔落残花，桥上离情对日斜。顾我乘轩惭组绶，<br>　　羡师飞锡指烟霞。楼中西岭真君宅，门外南州处士家。<br>　　莫道空谈便无事，碧云诗思更无涯。
◎卷.44【送陈秘监归泉州】徐铉<br>　　风满潮沟木叶飞，水边行客驻骖騑。三朝恩泽冯唐老，<br>　　万里乡关贺监归。世路穷通前事远，半生谈笑此心违。<br>　　离歌不识高堂庆，特地令人泪满衣。
◎卷.45【又听《霓裳羽衣曲》送陈君】徐铉<br>　　清商一曲远人行，桃叶津头月正明。<br>　　此是开元太平曲，莫教偏作别离声。
◎卷.46【又题白鹭洲江鸥送陈君】徐铉<br>　　白鹭洲边江路斜，轻鸥接翼满平沙。吾徒来送远行客，<br>　　停舟为尔长叹息。酒旗渔艇两无猜，月影芦花镇相得。<br>　　离筵一曲怨复清，满座销魂鸟不惊。人生不及水禽乐，<br>　　安用虚名上麟阁。同心携手今如此，金鼎丹砂何寂寞。<br>　　天涯后会眇难期，从此又应添白髭。愿君不忘分飞处，<br>　　长保翩翩洁白姿。
◎卷.47【哭刑部侍郎乔公诗】徐铉<br>　　举世重文雅，夫君更质真。曾嗟混鸡鹤，终日异淄磷。<br>　　词赋离骚客，封章谏诤臣。襟怀道家侣，标格古时人。<br>　　逸老诚云福，遗形未免贫。求文空得草，埋玉遂为尘。<br>　　静想忘年契，冥思接武晨。连宵洽杯酒，分日掌丝纶。<br>　　蠹简书陈事，遗孤托世亲。前贤同此叹，非我独沾巾。<br>第七百五十七卷
◎卷.1【送程德琳郎中学士（得远山）】徐锴<br>　　瓜步妖氛灭，昆冈草树青。终朝空望极，今日送君行。<br>　　报政秋云静，微吟晓月生。楼中长可见，特用灭离情。
◎卷.2【太傅相公以东观庭梅西垣旧植昔陪盛赏…伏愧斐然】徐锴<br>　　静对含章树，闲思共有时。香随荀令在，根异武昌移。<br>　　物性虽摇落，人心岂变衰。唱酬胜笛曲，来往韵朱丝。
◎卷.3【太傅相公与家兄梅花酬唱许缀末篇再赐新诗…伏惟采览】徐锴<br>　　重叹梅花落，非关塞笛悲。论文叨接萼，末曲愧吹篪。<br>　　枝逐清风动，香因白雪知。陶钧敷左悌，更赋邵公诗。
◎卷.4【同家兄哭乔侍郎】徐锴<br>　　诸公长者郑当时，事事无心性坦夷。但是登临皆有作，<br>　　未尝相见不伸眉。生前适意无过酒，身后遗言只要诗。<br>　　三日笑谈成理命，一篇投吊尚应知。
◎卷.5【秋词】徐锴<br>　　井梧纷堕砌，寒雁远横空。雨久莓苔紫，霜浓薜荔红。
◎卷.6【和徐鼎臣见寄】包颖<br>　　平生中表最情亲，浮世那堪聚散频。谢脁却吟归省阁，<br>　　刘桢犹自卧漳滨。旧游半似前生事，要路多逢后进人。<br>　　且喜新吟报强健，明年相望杏园春。
◎卷.7【贻耀州将】钟谟<br>　　翩翩归尽塞垣鸿，隐隐惊开蛰户虫。渭北离愁春色里，<br>　　江南家事战尘中。还同逐客纫兰佩，谁听缧囚奏土风。<br>　　多谢贤侯振吾道，免令搔首泣途穷。
◎卷.8【献周世宗】钟谟<br>　　三年耀武群雄服，一日回銮万国春。<br>　　南北通欢永无事，谢恩归去老陪臣。
◎卷.9【代京妓越宾答徐铉】钟谟<br>　　一幅轻绡寄海滨，越姑长感昔时恩。<br>　　欲知别后情多少，点点凭君看泪痕。
◎卷.10【寄麻姑仙坛道士】查文徽<br>　　别后相思鹤信稀，郡楼南望远峰迷。人归仙洞云连地，<br>　　花落春林水满溪。白发只应悲镜镊，丹砂犹待寄刀圭。<br>　　方平车驾今何在，常苦尘中日易西。
◎卷.11【赠韩定辞】马彧<br>　　燧林芳草绵绵思，尽日相携陟丽谯。<br>　　别后巏嵍山上望，羡君时复见王乔。
◎卷.12【答马彧】韩定辞<br>　　崇霞台上神仙客，学辨痴龙艺最多。<br>　　盛德好将银管述，丽词堪与雪儿歌。
◎卷.13【题杨克俭池馆】何昌龄<br>　　经旬因雨不重来，门有蛛丝径有苔。<br>　　再向白莲亭上望，不知花木为谁开。
◎卷.14【献江淮郡守卢公】李羽<br>　　塞诏东来淝水滨，时情惟望秉陶钧。<br>　　将军一阵为功业，忍见沙场百战人。
◎卷.15【南山池】梁藻<br>　　翡翠戏翻荷叶雨，鹭鸶飞破竹林烟。<br>　　时沽村酒临轩酌，拟摘新茶靠石煎。
◎卷.16【嘲庐山道士】陈沆<br>　　啖肉先生欲上升，黄云踏破紫云崩。<br>　　龙腰鹤背无多力，传与麻姑借大鹏。
◎卷.17【句】陈沆<br>　　罢却儿女戏，放他花木生。（《寒食》）<br>　　扫地云粘帚，耕山鸟怕牛。（《闲居》）<br>　　点入旱云千国仰，力浮尘世一毫轻。（《题水》）
◎卷.18【赠织锦人】李询<br>　　札札机声晓复晡，眼穿力尽竟何如。<br>　　美人一曲成千赐，心里犹嫌花样疏。
◎卷.19【题金山】韩垂<br>　　灵山一峰秀，岌然殊众山。盘根大江底，插影浮云间。<br>　　雷霆常间作，风雨时往还。象外悬清影，千载长跻攀。
◎卷.20【后湖】朱存<br>　　雷轰叠鼓火翻旗，三异翩翩试水师。<br>　　惊起黑龙眠不得，狂风猛雨不多时。
◎卷.21【和徐舍人九月十一日见寄】陈彦<br>　　衡门寂寂逢迎少，不见仙郎向五旬。<br>　　莫问龙山前日事，菊花开却为闲人。
◎卷.22【登游齐山】许坚1<br>　　星使南驰入楚重，此山偏得驻行踪。<br>　　落花满地月华冷，寂寞旧山三四峰。
◎卷.23【游溧阳下山寺（一作灵泉精舍限韵）】许坚1<br>　　地枕吴溪与越峰，前朝恩锡灵泉额。竹林晴见雁塔高，<br>　　石室曾栖几禅伯。荒碑字没秋苔深，古池香泛荷花白。<br>　　客有经年说别林，落日啼猿情脉脉。
◎卷.24【题幽栖观】许坚1<br>　　仙翁上升去，丹井寄晴壑。山色接天台，湖光照寥廓。<br>　　玉洞绝无人，老桧犹栖鹤。我欲掣青蛇，他时冲碧落。
◎卷.25【上舍人徐铉】许坚1<br>　　几宵烟月锁楼台，欲寄侯门荐下才。<br>　　满面尘埃人不识，谩随流水出山来。
◎卷.26【题茅山观】许坚1<br>　　常恨清风千载郁，洞天令得恣游遨。松楸古色玉坛静，<br>　　鸾鹤不来青汉高。茅氏井寒丹已化，玄宗碑断梦仍劳。<br>　　分明有个长生路，休向红尘叹二毛。
◎卷.27【建州节帅更代，筵上献诗】王感化<br>　　旌旗赴天台，溪山晓色开。万家悲更喜，迎佛送如来。
◎卷.28【奉元宗命咏苑中白野鹊】王感化<br>　　碧岩深洞恣游遨，天与芦花作羽毛。<br>　　要识此来栖宿处，上林琼树一枝高。
◎卷.29【句】王感化<br>　　草中误认将军虎，山上曾为道士羊。（《题怪石》八句，<br>　　皆用故事，今但存其一联）
◎卷.30【元宗钓鱼无获，进诗】李家明<br>　　玉甃垂钩兴正浓，碧池春暖水溶溶。<br>　　凡鳞不敢吞香饵，知是君王合钓龙。
◎卷.31【咏卧牛】李家明<br>　　曾遭甯戚鞭敲角，又被田单火燎身。<br>　　闲向斜阳嚼枯草，近来问喘为无人。
◎卷.32【题纸鸢止宋齐丘哭子】李家明<br>　　安排唐祚革强吴，尽是先生作计谟。<br>　　一个孩儿拚不得，让皇百口合何如。
◎卷.33【咏皖公山】李家明<br>　　龙舟轻飐锦帆风，正值宸游望远空。<br>　　回首皖公山色翠，影斜不到寿杯中。
◎卷.34【奉和圣制送邓王牧宣城】汤悦<br>　　千里陵阳同陕服，凿门胙土寄亲贤。曙烟已别黄金殿，<br>　　晚照重登白玉筵。江上浮光宜雨后，郡中远岫列窗前。<br>　　天心待报期年政，留与工师播管弦。
◎卷.35【早春寄华下同志】汤悦<br>　　正是花时节，思君寝复兴。市沽终不醉，春梦亦无凭。<br>　　岳面悬清雨，河心走浊冰。东门一条路，离恨正相仍。
◎卷.36【鼎臣学士侍郎以东馆庭梅昔翰苑之毫末今复半枯…攀和】汤悦<br>　　忆见萌芽日，还怜合抱时。旧欢如梦想，物态暗还移。<br>　　素艳今无几，朱颜亦自衰。树将人共老，何暇更悲丝。
◎卷.37【再次前韵代梅答】汤悦<br>　　托植经多稔，顷筐向盛时。枝条虽已故，情分不曾移。<br>　　莫向阶前老，还同镜里衰。更应怜堕叶，残吹挂虫丝。
◎卷.38【鼎臣学士侍郎、楚金舍人学士以再伤…成四十字陈谢】汤悦<br>　　人物同迁谢，重成念旧悲。连华得琼玖，合奏发埙篪。<br>　　馀枿虽无取，残芳尚获知。问君何所似，珍重杜秋诗。
◎卷.39【送钟员外（赋月）】萧彧<br>　　丽汉金波满，当筵玉斝倾。因思频聚散，几复换亏盈。<br>　　光彻离襟冷，声符别管清。那堪还目此，两地倚楼情。
◎卷.40【送德林郎中学士赴东府（得菊）】萧彧<br>　　离情折杨柳，此别异春哉。含露东篱艳，泛香南浦杯。<br>　　惜持行次赠，留插醉中回。暮齿如能制，玉山甘判颓。
◎卷.41【送钟员外（赋竹）】孙岘<br>　　万物中萧洒，修篁独逸群。贞姿曾冒雪，高节欲凌云。<br>　　细韵风初发，浓烟日正曛。因题偏惜别，不可暂无君。
◎卷.42【送钟员外（赋松）】谢仲宣<br>　　送人多折柳，唯我独吟松。若保岁寒在，何妨霜雪重。<br>　　森梢逢静境，廓落见孤峰。还似君高节，亭亭鲜继踪。
◎卷.43【别诸同志（得新鸿）】钟蒨<br>　　随阳来万里，点点度遥空。影落长江水，声悲半夜风。<br>　　残秋辞绝漠，无定似惊蓬。我有离群恨，飘飘类此鸿。
◎卷.44【送德林郎中学士赴东府（得江）】乔舜<br>　　掺袂向江头，朝宗势未休。何人乘桂楫，之子过扬州。<br>　　飒飒翘沙雁，漂漂逐浪鸥。欲知离别恨，半是泪和流。
◎卷.45【送钟员外（赋风）】王沂<br>　　静追蘋末兴，况复值萧条。猛势资新雁，寒声伴暮潮。<br>　　过山云散乱，经树叶飘飖。今日烟江上，征帆望望遥。
◎卷.46【送德林郎中学士赴东府（得水）】陈元裕<br>　　上善湛然秋，恩波洽帝猷。谩言生险浪，岂爽见安流。<br>　　泛去星槎远，澄来月练浮。滔滔对离酌，入洛称仙舟。<br>第七百五十八卷
◎卷.1【宿山寺】孟贯<br>　　溪山尽日行，方听远钟声。入院逢僧定，登楼见月生。<br>　　露垂群木润，泉落一岩清。此景关吾事，通宵寐不成。
◎卷.2【赠栖隐洞谭先生】孟贯<br>　　先生双鬓华，深谷卧云霞。不伐有巢树，多移无主花。<br>　　石泉春酿酒，松火夜煎茶。因问山中事，如君有几家。
◎卷.3【归雁】孟贯<br>　　春至衡阳雁，思归塞路长。汀洲齐奋翼，霄汉共成行。<br>　　雪尽翻风暖，寒收度月凉。直应到秋日，依旧返潇湘。
◎卷.4【春江送人】孟贯<br>　　春江多去情，相去枕长汀。数雁别湓浦，片帆离洞庭。<br>　　雨馀沙草绿，云散岸峰青。谁共观明月，渔歌夜好听。
◎卷.5【过秦岭】孟贯<br>　　古今传此岭，高下势峥嵘。安得青山路，化为平地行。<br>　　苍苔留虎迹，碧树障溪声。欲过一回首，踟蹰无限情。
◎卷.6【送吴梦誾归闽】孟贯<br>　　瓯闽在天末，此去整行衣。久客逢春尽，思家冒暑归。<br>　　海云添晚景，山瘴灭晴晖。相忆吟偏苦，不堪书信稀。
◎卷.7【山中夏日】孟贯<br>　　深山宜避暑，门户映岚光。夏木荫溪路，昼云埋石床。<br>　　心源澄道静，衣葛蘸泉凉。算得红尘里，谁知此兴长。
◎卷.8【宿故人江居】孟贯<br>　　渡口树冥冥，南山渐隐青。渔舟归旧浦，鸥鸟宿前汀。<br>　　静榻悬灯坐，闲门对浪扃。相思频到此，几番醉还醒。
◎卷.9【寄伍乔】孟贯<br>　　蹉跎春又晚，天末信来迟。长忆分携日，正当摇落时。<br>　　独游饶旅恨，多事失归期。君看前溪树，山禽巢几枝。
◎卷.10【山中访人不遇】孟贯<br>　　负琴兼杖藜，特地过岩西。已见竹轩闭，又闻山鸟啼。<br>　　长松寒倚谷，细草暗连溪。久立无人事，烟霞归路迷。
◎卷.11【赠隐者】孟贯<br>　　世路争名利，深山独结茅。安情自得所，非道岂相交。<br>　　百尺松当户，千年鹤在巢。知君于此景，未欲等闲抛。
◎卷.12【寄暹上人】孟贯<br>　　闻罢城中讲，来安顶上禅。夜灯明石室，清磬出岩泉。<br>　　欲访惭多事，相思恨隔年。终期息尘虑，接话虎溪边。
◎卷.13【江边闲步】孟贯<br>　　闲来南渡口，迤逦看江枫。一路波涛畔，数家芦苇中。<br>　　远汀排晚树，深浦漾寒鸿。吟罢慵回首，此情谁与同。
◎卷.14【过王逸人园林】孟贯<br>　　谷口何时住，烟霞一径深。水声离远洞，山色出疏林。<br>　　雪彩从沾鬓，年光不计心。自言人少到，犹喜我来寻。
◎卷.15【寄李处士】孟贯<br>　　僧话磻溪叟，平生重赤松。夜堂悲蟋蟀，秋水老芙蓉。<br>　　吟坐倦垂钓，闲行多倚筇。闻名来已久，未得一相逢。
◎卷.16【夏日寄史处士】孟贯<br>　　掩关苔满地，终日坐腾腾。暑气冷衣葛，暮云催烛灯。<br>　　寂寥知得趣，疏懒似无能。还忆旧游否，何年别杜陵。
◎卷.17【夏日登瀑顶寺，因寄诸知己】孟贯<br>　　曾于尘里望，此景在烟霄。岩静水声近，山深暑气遥。<br>　　杖藜青石路，煮茗白云樵。寄语为郎者，谁能访寂寥。
◎卷.18【怀果上人】孟贯<br>　　拥锡南游去，名香几处焚。别来无远信，多恐在深云。<br>　　好月曾同步，幽香省共闻。相思不相见，林下叶纷纷。
◎卷.19【寄故园兄弟】孟贯<br>　　久与乡关阻，风尘损旧衣。水思和月泛，山忆共僧归。<br>　　林想添邻舍，溪应改钓矶。弟兄无苦事，不用别庭闱。
◎卷.20【早秋吟眺】孟贯<br>　　新秋初雨后，独立对遥山。去鸟望中没，好云吟里还。<br>　　长年惭道薄，明代取身闲。从有西征思，园林懒闭关。
◎卷.21【送江为归岭南】孟贯<br>　　旧山临海色，归路到天涯。此别各多事，重逢是几时。<br>　　江行晴望远，岭宿夜吟迟。珍重南方客，清风失所思。
◎卷.22【山中答友人】孟贯<br>　　偶爱春山住，因循值暑时。风尘非所愿，泉石本相宜。<br>　　坐久松阴转，吟馀蝉韵移。自惭疏野甚，多失故人期。
◎卷.23【山斋早秋雨中】孟贯<br>　　深居少往还，卷箔早秋间。雨洒吟蝉树，云藏啸狖山。<br>　　炎蒸如便退，衣葛亦堪闲。静坐得无事，酒卮聊畅颜。
◎卷.24【送人游南越】孟贯<br>　　孑然南越去，替尔畏前程。见说路岐嶮，不通车马行。<br>　　瘴烟迷海色，岭树带猿声。独向山家宿，多应乡思生。
◎卷.25【酬东溪史处士】孟贯<br>　　咫尺东溪路，年来偶访迟。泉声迷夜雨，花片落空枝。<br>　　石径逢僧出，山床见鹤移。贫斋有琴酒，曾许月圆期。
◎卷.26【秋江送客】孟贯<br>　　秋风楚江上，送子话游遨。远水宿何处，孤舟春夜涛。<br>　　浦云沈雁影，山月照猿嗥。莫为饥寒苦，便成名利劳。
◎卷.27【寄山中高逸人】孟贯<br>　　烟霞多放旷，吟啸是寻常。猿共摘山果，僧邻住石房。<br>　　蹑云双屐冷，采药一身香。我忆相逢夜，松潭月色凉。
◎卷.28【怀友人】孟贯<br>　　浮世况多事，飘流每叹君。路岐何处去，消息几时闻。<br>　　吟里落秋叶，望中生暮云。孤怀谁慰我，夕鸟自成群。
◎卷.29【送人归别业】孟贯<br>　　别业五湖上，春残去路赊。还寻旧山水，重到故人家。<br>　　门径掩芳草，园林落异花。君知钓矶在，犹喜有生涯。
◎卷.30【冬日登江楼】孟贯<br>　　高楼临古岸，野步晚来登。江水因寒落，山云为雪凝。<br>　　远村虽入望，危槛不堪凭。亲老未归去，乡愁徒自兴。
◎卷.31【寄张山人】孟贯<br>　　草堂南涧边，有客啸云烟。扫叶林风后，拾薪山雨前。<br>　　野桥通竹径，流水入芝田。琴月相亲夜，更深恋不眠。<br>第七百五十九卷
◎卷.1【杜鹃花】成彦雄<br>　　杜鹃花与鸟，怨艳两何赊。疑是口中血，滴成枝上花。<br>　　一声寒食夜，数朵野僧家。谢豹出不出，日迟迟又斜。
◎卷.2【江上枫】成彦雄<br>　　江枫自蓊郁，不竞松筠力。一叶落渔家，残阳带秋色。
◎卷.3【夜夜曲】成彦雄<br>　　自从君去夜，锦幌孤兰麝。欹枕对银缸，秦筝绿窗下。
◎卷.4【村行】成彦雄<br>　　暧暧村烟暮，牧童出深坞。骑牛不顾人，吹笛寻山去。
◎卷.5【煎茶】成彦雄<br>　　岳寺春深睡起时，虎跑泉畔思迟迟。<br>　　蜀茶倩个云僧碾，自拾枯松三四枝。
◎卷.6【松】成彦雄<br>　　大夫名价古今闻，盘屈孤贞更出群。<br>　　将谓岭头闲得了，夕阳犹挂数枝云。
◎卷.7【新燕】成彦雄<br>　　才离海岛宿江滨，应梦笙歌作近邻。<br>　　减省雕梁并头语，画堂中有未归人。
◎卷.8【会友不至】成彦雄<br>　　王孙还是负佳期，玉马追游日渐西。<br>　　独上郊原人不见，鹧鸪飞过落花溪。
◎卷.9【惜花】成彦雄<br>　　忘餐为恋满枝红，锦障频移护晚风。<br>　　客散酒酣归未得，栏边独立月明中。
◎卷.10【中秋月】成彦雄<br>　　王母妆成镜未收，倚栏人在水精楼。<br>　　笙歌莫占清光尽，留与溪翁一钓舟。
◎卷.11【暮春日宴溪亭】成彦雄<br>　　寒食寻芳游不足，溪亭还醉绿杨烟。<br>　　谁家花落临流树，数片残红到槛前。
◎卷.12【晓】成彦雄<br>　　列宿回元朝北极，爽神晞露滴楼台。<br>　　佳人卷箔临阶砌，笑指庭花昨夜开。
◎卷.13【夕】成彦雄<br>　　台榭沈沈禁漏初，麝烟红蜡透虾须。<br>　　雕笼鹦鹉将栖宿，不许鸦鬟转辘轳。
◎卷.14【露】成彦雄<br>　　银河昨夜降醍醐，洒遍坤维万象苏。<br>　　疑是鲛人曾泣处，满池荷叶捧真珠。
◎卷.15【游紫阳宫】成彦雄<br>　　古殿烟霞簇画屏，直疑踪迹到蓬瀛。<br>　　碧桃满地眠花鹿，深院松窗捣药声。
◎卷.16【除夜】成彦雄<br>　　铜龙看却送春来，莫惜颠狂酒百杯。<br>　　吟鬓就中专拟白，那堪更被二更催。
◎卷.17【元日】成彦雄<br>　　戴星先捧祝尧觞，镜里堪惊两鬓霜。<br>　　好是灯前偷失笑，屠苏应不得先尝。
◎卷.18【寒夜吟】成彦雄<br>　　洞房脉脉寒宵永，烛影香消金凤冷。<br>　　猧儿睡魇唤不醒，满窗扑落银蟾影。
◎卷.19【柳枝辞九首】成彦雄<br>　　轻笼小径近谁家，玉马追风翠影斜。<br>　　爱把长条恼公子，惹他头上海棠花。<br>　　鹅黄剪出小花钿，缀上芳枝色转鲜。<br>　　饮散无人收拾得，月明阶下伴秋千。<br>　　东君爱惜与先春，草泽无人处也新。<br>　　委嘱露华并细雨，莫教迟日惹风尘。<br>　　句践初迎西子年，琉璃为帚扫溪烟。<br>　　至今不改当时色，留与王孙系酒船。<br>　　绿杨移傍小亭栽，便拥秾烟拨不开。<br>　　谁把金刀为删掠，放教明月入窗来。<br>　　远接关河高接云，雨馀洗出半天津。<br>　　牡丹不用相轻薄，自有清阴覆得人。<br>　　掩映莺花媚有馀，风流才调比应无。<br>　　朝朝奉御临池上，不羡青松拜大夫。<br>　　王孙宴罢曲江池，折取春光伴醉归。<br>　　怪得美人争斗乞，要他秾翠染罗衣。<br>　　残照林梢袅数枝，能招醉客上金堤。<br>　　马娇如练缨如火，瑟瑟阴中步步嘶。
◎卷.20【句】成彦雄<br>　　莎草放茵深护砌，海榴喷火巧横墙。<br>　　纹鳞引子跳银海，紫燕呼雏语画梁。（见《吟窗杂录》）<br>第七百六十卷
◎卷.1【寄禅月大师】周庠<br>　　昨日尘游到几家，就中偏省近宣麻。水田铺座时移画，<br>　　金地谭空说尽沙。傍竹欲添犀浦石，栽松更碾味江茶。<br>　　有时捻得休公卷，倚柱闲吟见落霞。
◎卷.2【寄禅月大师】张格<br>　　龙华咫尺断来音，日夕空驰咏德心。禅月字清师号别，<br>　　寿春诗古帝恩深。画成罗汉惊三界，书似张颠直万金。<br>　　莫倚名高忘故旧，晓晴闲步一相寻。
◎卷.3【赠禅月大师】王锴<br>　　长爱吾师性自然，天心白月水中莲。神通力遍恒沙外，<br>　　诗句名高八米前。寻访不闻朝振锡，修行唯说夜安禅。<br>　　太平时节俱无事，莫惜时来话草玄。
◎卷.4【奉诏赋蜀主降唐】牛希济<br>　　满城文武欲朝天，不觉邻师犯塞烟。唐主再悬新日月，<br>　　蜀王难保旧山川。非干将相扶持拙，自是君臣数尽年。<br>　　古往今来亦如此，几曾欢笑几潸然。
◎卷.5【蜀驮引】冯涓<br>　　昂藏大步蚕丛国，曲颈微伸高九尺。<br>　　卓女窥窗莫我知，严仙据案何曾识。<br>　　自古皆传蜀道难，尔何能过拔蛇山。<br>　　忽惊登得鸡翁碛，又恐碍著鹿头关。
◎卷.6【句】冯涓<br>　　不随俗物皆成土，只待良时却补天。（《题支机石》，<br>　　见《纪事》）<br>　　釜鱼化作池中物，木履浮为天际船。（《苦雨》）
◎卷.7【从幸秦川赋鸷兽诗】李浩弼<br>　　岩下年年自寝讹，生灵餐尽意如何。爪牙众后民随减，<br>　　溪壑深来骨已多。天子纪纲犹被弄，客人穷独固难过。<br>　　长途莫怪无人迹，尽被山王棱杀他。
◎卷.8【批子弟理旧居状】杨玢<br>　　四邻侵我我从伊，毕竟须思未有时。<br>　　试上含元殿基望，秋风秋草正离离。
◎卷.9【登慈恩寺塔】杨玢<br>　　紫云楼下曲江平，鸦噪残阳麦陇青。<br>　　莫上慈恩最高处，不堪看又不堪听。
◎卷.10【遣歌妓】杨玢<br>　　垂老无端用意乖，谁知道侣厌清斋。<br>　　如今又采蘼芜去，辜负张君绣靸鞋。
◎卷.11【和题剑门】韩昭<br>　　闭关防老寇，孰敢振威棱。险固疑天设，山河自古凭。<br>　　三川奚所赖，双剑最堪矜。鸟道微通处，烟霞锁百层。
◎卷.12【从幸秦川过白卫献诗】韩昭<br>　　吾王巡狩为安边，此去秦亭尚数千。夜照路岐山店火，<br>　　晓通消息戍瓶烟。为云巫峡虽神女，跨凤秦楼是谪仙。<br>　　八骏似龙人似虎，何愁飞过大漫天。
◎卷.13【记皂江堕水事】杨鼎夫<br>　　青城山峭皂江寒，欲度当时作等闲。棹逆狂风趋近岸，<br>　　舟逢怪石碎前湾。手携弱杖仓皇处，命出洪涛顷刻间。<br>　　今日深恩无以报，令人羞记雀衔环。
◎卷.14【题张道隐太山祠画龙】蒋贻恭<br>　　世人空解竞丹青，惟子通玄得墨灵。应有鬼神看下笔，<br>　　岂无风雨助成形。威疑喷浪归沧海，势欲拏云上杳冥。<br>　　静闭绿堂深夜后，晓来帘幕似闻腥。
◎卷.15【咏蚕】蒋贻恭<br>　　辛勤得茧不盈筐，灯下缫丝恨更长。<br>　　著处不知来处苦，但贪衣上绣鸳鸯。
◎卷.16【渔父歌三首】李珣<br>　　水接衡门十里馀，信船归去卧看书。<br>　　轻爵禄，慕玄虚，莫道渔人只为鱼。<br>　　避世垂纶不记年，官高争得似君闲。<br>　　倾白酒，对青山，笑指柴门待月还。<br>　　棹警鸥飞水溅袍，影侵潭面柳垂绦。<br>　　终日醉，绝尘劳，曾见钱塘八月涛。
◎卷.17【感秃鹙潜吟】顾夐<br>　　昔日曾看瑞应图，万般祥瑞不如无。<br>　　摩诃池上分明见，仔细看来是那鹕。
◎卷.18【与杜光庭】张令问<br>　　试问朝中为宰相，何如林下作神仙。<br>　　一壶美酒一炉药，饱听松风白昼眠。<br>第七百六十一卷
◎卷.1【题黄居寀秋山图】徐光溥<br>　　天与黄筌艺奇绝，笔精回感重瞳悦。运思潜通造化工，<br>　　挥毫定得神仙诀。秋来奉诏写秋山，写在轻绡数幅间。<br>　　高低向背无遗势，重峦叠嶂何孱颜。目想心存妙尤极，<br>　　研巧核能状不得。珍禽异兽皆自驯，奇花怪木非因植。<br>　　崎岖石磴绝游踪，薄雾冥冥藏半峰。娑萝掩映迷仙洞，<br>　　薜荔累垂缴古松。月槛参桥□，僧老坐支筇。<br>　　屈原江上婵娟竹，陶潜篱下芳菲菊。良宵只恐鹧鸪啼，<br>　　晴波但见鸳鸯浴。暮烟幂幂锁村坞，一叶扁舟横野渡。<br>　　飒飒白蘋欲起风，黯黯红蕉犹带雨。曲沼芙蓉香馥郁，<br>　　长汀芦荻花y1wL。雁过孤峰帖远青，鹿傍小溪饮残绿。<br>　　秋山秀兮秋江静，江光山色相辉映。雪迸飞泉溅钓矶，<br>　　云分落叶拥樵径。张璪松石徒称奇，边鸾花鸟何足窥。<br>　　白旻鹰逞凌风势，薛稷鹤夸警露姿。方原画山空巉岩，<br>　　峭壁枯槎人见嫌。孙位画水多汹涌，惊湍怒涛人见恐。<br>　　若教对此定妍媸，必定伏膺怀愧悚。再三展向冕旒侧。<br>　　便是移山回涧力。大李小李灭声华，献之恺之无颜色。<br>　　仿佛垂纶渭水滨，吾皇睹之思良臣。依稀荷锸傅岩野，<br>　　吾皇睹之求贤者。从兹仄展复悬旌，宵衣旰食安天下。<br>　　才当老人星应候，愿与南山俱献寿。微臣稽首贡长歌，<br>　　丹青景化同天和。
◎卷.2【同刘侍郎咏笋】徐光溥<br>　　迸出班犀数十株，更添幽景向蓬壶。<br>　　出来似有凌云势，用作丹梯得也无。
◎卷.3【贯休应梦罗汉画歌（一作禅月大师歌）】欧阳炯<br>　　西岳高僧名贯休，孤情峭拔凌清秋。天教水墨画罗汉，<br>　　魁岸古容生笔头。时捎大绢泥高壁，闭目焚香坐禅室。<br>　　忽然梦里见真仪，脱下袈裟点神笔。高握节腕当空掷，<br>　　窸窣毫端任狂逸。逡巡便是两三躯，不似画工虚费日。<br>　　怪石安拂嵌复枯，真僧列坐连跏趺。形如瘦鹤精神健，<br>　　顶似伏犀头骨粗。倚松根，傍岩缝，曲录腰身长欲动。<br>　　看经弟子拟闻声，瞌睡山童疑有梦。不知夏腊几多年，<br>　　一手支颐偏袒肩。口开或若共人语，身定复疑初坐禅。<br>　　案前卧象低垂鼻，崖畔戏猿斜展臂。芭蕉花里刷轻红，<br>　　苔藓文中晕深翠。硬筇杖，矮松床，雪色眉毛一寸长。<br>　　绳开梵夹两三片，线补衲衣千万行。林间乱叶纷纷堕，<br>　　一印残香断烟火。皮穿木屐不曾拖，笋织蒲团镇长坐。<br>　　休公休公逸艺无人加，声誉喧喧遍海涯。五七字句一千首，<br>　　大小篆书三十家。唐朝历历多名士，萧子云兼吴道子。<br>　　若将书画比休公，只恐当时浪生死。<br>　　休公休公始自江南来入秦，于今到蜀无交亲。<br>　　诗名画手皆奇绝，觑你凡人争是人。瓦棺寺里维摩诘，<br>　　舍卫城中辟支佛。若将此画比量看，总在人间为第一。
◎卷.4【题景焕画应天寺壁天王歌】欧阳炯<br>　　锦城东北黄金地，故迹何人兴此寺。白眉长老重名公，<br>　　曾识会稽山处士。寺门左壁图天王，威仪部从来何方。<br>　　鬼神怪异满壁走，当檐飒飒生秋光。我闻天王分理四天下，<br>　　水晶宫殿琉璃瓦。彩仗时驱狒cf装，金鞭频策骐驎马。<br>　　毗沙大像何光辉，手擎巨塔凌云飞。地神对出宝瓶子，<br>　　天女倒披金缕衣。唐朝说著名公画，周昉毫端善图写。<br>　　张僧繇是有神人，吴道子称无敌者。奇哉妙手传孙公，<br>　　能如此地留神踪。斜窥小鬼怒双目，直倚越狼高半胸。<br>　　宝冠动总生威容，趋跄左右来倾恭。臂横鹰爪尖纤利，<br>　　腰缠虎皮斑剥红。飘飘但恐入云中，步骤还疑归海东。<br>　　蟒蛇拖得浑身堕，精魅搦来双眼空。当时此艺实难有，<br>　　镇在宝坊称不朽。东边画了空西边，留与后人教敌手。<br>　　后人见者皆心惊，尽为名公不敢争。谁知未满三十载，<br>　　或有异人来间生。匡山处士名称朴，头骨高奇连五岳。<br>　　曾持象简累为官，又有蛇珠常在握。昔年长老遇奇踪，<br>　　今日门师识景公。兴来便请泥高壁，乱抢笔头如疾风。<br>　　逡巡队仗何颠逸，散漫奇形皆涌出。交加器械满虚空，<br>　　两面或然如斗敌。圣王怒色览东西，剑刃一挥皆整齐。<br>　　腕头狮子咬金甲，脚底夜叉击络鞮。马头壮健多筋节，<br>　　乌觜弯环如屈铁。遍身蛇虺乱纵横，绕颔髑髅干孑裂。<br>　　眉粗眼竖发如锥，怪异令人不可知。科头巨卒欲生鬼，<br>　　半面女郎安小儿。况闻此寺初兴置，地脉沈沈当正气。<br>　　如何请得二山人，下笔咸成千古事。君不见明皇天宝年，<br>　　画龙致雨非偶然。包含万象藏心里，变现百般生眼前。<br>　　后来画品列名贤，唯此二人堪比肩。人间是物皆求得，<br>　　此样欲于何处传。尝忧壁底生云雾，揭起寺门天上去。
◎卷.5【渔父歌二首】欧阳炯<br>　　摆脱尘机上钓船，免教荣辱有流年。无系绊，没愁煎，<br>　　须信船中有散仙。<br>　　风浩寒溪照胆明，小君山上玉蟾生。荷露坠，翠烟轻，<br>　　拨剌游鱼几处惊。
◎卷.6【大游仙诗（一作欧阳炳）】欧阳炯<br>　　赤城霞起武陵春，桐柏先生解守真。白石桥高曾纵步，<br>　　朱阳馆静每存神。囊中隐诀多仙术，肘后方书济俗人。<br>　　自领蓬莱都水监，只忧沧海变成尘。
◎卷.7【杨柳枝】欧阳炯<br>　　软碧摇烟似送人，映花时把翠蛾嚬。<br>　　青青自是风流主，慢飒金丝待洛神。
◎卷.8【句】欧阳炯<br>　　古人重到今人爱，万局都无一局同。（《赋棋》，<br>　　见《韵语阳秋》）
◎卷.9【感怀诗】刘义度<br>　　昨日方髽髻，如今满颔髯。紫阁无心恋，青山有意潜。
◎卷.10【同徐学士咏笋】刘羲叟<br>　　徐徐出土非人种，枝叶难投日月壶。<br>　　为是因缘生此地，从他长养譬如无。
◎卷.11【复留侯从效问南汉刘岩改名龑字音义】詹敦仁<br>　　伏羲初画卦，苍氏乃制字。点画有偏旁，阴阳贵协比。<br>　　古者不嫌名，周公始称讳。始讳犹未酷，后习转多忌。<br>　　或援他代易，或变文回避。滥觞久滋蔓，伤心日益炽。<br>　　孙休命子名，吴国尊王意。h1莔h2h3僻，h4昷h7h8异。<br>　　梁复踵已非，时亦迹旧事。h5杰自其一，蜀闯是其二。<br>　　鄙哉化h9名，陋矣hAha义。大唐有天下，武后拥神器。<br>　　私制迄无取，古音实相类。hBhChb囝星，hDhd厓he埊。<br>　　缶圀及曌hE，作史难详备。唐祚值倾危，刘龑怀僭伪。<br>　　吁嗟毒蛟辈，睥睨飞龙位。龑岩虽同音，形体殊乖致。<br>　　废学愧未弘，来问辱不弃。奇字难雄博，摛文伏韩智。<br>　　因诵鄙所闻，敢布诸下吏。
◎卷.12【柳堤诗】詹敦仁<br>　　种稻三十顷，种柳百馀株。稻可供饘粥，柳可爨庖厨。<br>　　息耒柳阴下，读书稻田隅。以乐尧舜道，同是耕莘夫。
◎卷.13【劝王氏入贡，宠予以官，作辞命篇】詹敦仁<br>　　争霸图王事总非，中原失统可伤悲。往来宾主如邮传，<br>　　胜负干戈似局棋。周粟纵荣宁忍食，葛庐频顾谩劳思。<br>　　江山有待早归去，好向鹪林择一枝。
◎卷.14【余迁泉山城，留侯招游郡圃作此】詹敦仁<br>　　当年巧匠制茅亭，台馆翚飞匝郡城。万灶貔貅戈甲散，<br>　　千家罗绮管弦鸣。柳腰舞罢香风度，花脸妆匀酒晕生。<br>　　试问亭前花与柳，几番衰谢几番荣。
◎卷.15【留侯受南唐节度使知郡事，辟予为属，以诗谢之】詹敦仁<br>　　晋江江畔趁春风，耕破云山几万重。<br>　　两足一犁无外事，使君何啻五侯封。
◎卷.16【遣子访刘乙】詹敦仁<br>　　扫石耕山旧子真，布衣草履自随身。<br>　　石崖壁立题诗处，知是当年凤阁人。
◎卷.17【永嘉乱，衣冠南渡，流落南泉，作忆昔吟】詹琲<br>　　忆昔永嘉际，中原板荡年。衣冠坠涂炭，舆辂染腥膻。<br>　　国势多危厄，宗人苦播迁。南来频洒泪，渴骥每思泉。
◎卷.18【癸卯闽乱，从弟监察御史敬凝迎仕别作】詹琲<br>　　一别几经春，栖迟晋水滨。鶺鴒长在念，鸿雁忽来宾。<br>　　五斗嫌腰折，朋山刺眼新。善辞如复我，四海五湖身。
◎卷.19【追和秦隐君辞荐之韵，上陈侯乞归凤山】詹琲<br>　　谁言悦口是甘肥，独酌鹅儿啖翠微。蝇利薄于青纸扇，<br>　　羊裘暖甚紫罗衣。心随倦鸟甘栖宿，目送征鸿远奋飞。<br>　　击壤太平朝野客，凤山深处□生辉。
◎卷.20【云】幸夤逊<br>　　因登巨石知来处，勃勃元生绿藓痕。静即等闲藏草木，<br>　　动时顷刻遍乾坤。横天未必朋元恶，捧日还曾瑞至尊。<br>　　不独朝朝在巫峡，楚王何事谩劳魂。
◎卷.21【句】幸夤逊<br>　　苦教作镇居中国，争得泥金在泰山。（《岷山》，<br>　　见《吟窗集录》）<br>　　才闻暖律先偷眼，既待和风始展眉。（《柳》）<br>　　蒙君知重惠琼实，薄起金刀钉玉深。<br>　　嚼处春冰敲齿冷，咽时雪液沃心寒。（《梨》，<br>　　以上见《事文类聚》）<br>　　深妆玉瓦平无垄，乱拂芦花细有声。（《雪》）<br>　　日回禽影穿疏木，风递猿声入小楼。
◎卷.22【诗】丁元和<br>　　九重天子人中贵，五等诸侯阃外尊。<br>　　争似布衣云水客，不将名字挂乾坤。
◎卷.23【咏蜀都城上芙蓉花】张立<br>　　四十里城花发时，锦囊高下照坤维。<br>　　虽妆蜀国三秋色，难入豳风七月诗。
◎卷.24【又咏】张立<br>　　去年今日到城都，城上芙蓉锦绣舒。<br>　　今日重来旧游处，此花憔悴不如初。
◎卷.25【句】张立<br>　　朝廷不用忧巴蜀，称霸何曾是蜀人。（《初唐明宗徙蜀<br>　　豪杰入洛赋》）<br>第七百六十二卷
◎卷.1【括苍山】刘昭禹<br>　　尽日行方半，诸山直下看。白云随步起，危径极天盘。<br>　　瀑顶桥形小，溪边店影寒。往来空太息，玄鬓改非难。
◎卷.2【忆天台山】刘昭禹<br>　　常记游灵境，道人情不低。岩房容偃息，天路许相携。<br>　　霞散曙峰外，虹生凉瀑西。何当尘役了，重去听猿啼。
◎卷.3【冬日暮国清寺留题】刘昭禹<br>　　天台山下寺，冬暮景如屏。树密风长在，年深像有灵。<br>　　高钟疑到月，远烧欲连星。因共真僧话，心中万虑宁。
◎卷.4【灵溪观】刘昭禹<br>　　鳌海西边地，宵吟景象宽。云开孤月上，瀑喷一山寒。<br>　　人异发常绿，草灵秋不干。无由此栖息，魂梦在长安。
◎卷.5【怀华山隐者】刘昭禹<br>　　先生入太华，杳杳绝良音。秋梦有时见，孤云无处寻。<br>　　神清峰顶立，衣冷瀑边吟。应笑干名者，六街尘土深。
◎卷.6【赠惠律大师】刘昭禹<br>　　秋是忆山日，禅窗露洒馀。几悬华顶梦，应寄沃洲书。<br>　　风月资吟笔，杉篁笼静居。满城谁不重，见著紫衣初。
◎卷.7【经费冠卿旧隐】刘昭禹<br>　　节高终不起，死恋九华山。圣主情何切，孤云性本闲。<br>　　名传中国外，坟在乱松间。依约曾栖处，斜阳鸟自还。
◎卷.8【闻蝉】刘昭禹<br>　　一雨一番晴，山林冷落青。莫侵残日噪，正在异乡听。<br>　　孤馆宿漳浦，扁舟离洞庭。年年当此际，那免鬓凋零。
◎卷.9【送休公归衡】刘昭禹<br>　　草履初登南岳船，铜瓶犹贮北山泉。<br>　　衡阳旧寺春归晚，门锁寒潭几树蝉。
◎卷.10【句】刘昭禹<br>　　句向夜深得，心从天外归。（见《纪事》）<br>　　危楼聊侧耳，高柳又鸣蝉。（《秋日登楼》，<br>　　见《吟窗杂录》）<br>　　藓色围波井，花阴上竹楼。（以下见《海录碎事》）<br>　　对面雷瞋树，当街雨趁人。（《夏雨》）<br>　　春光怀玉阙，万里起初程。（《送人》）<br>　　江上呼风去，天边挂席飞。（《送人舟行》）<br>　　漆灯寻黑洞，之字上危峰。（《送人游九疑》）
◎卷.11【铜柱辞】李宏皋<br>　　招灵铸柱垂英烈，手执干戈征百越。诞今铸柱庇黔黎，<br>　　指画风雷开五溪。五溪之险不足恃，我旅争登若平地。<br>　　五溪之众不足平，我师轻蹑如春冰。溪人畏威思纳质，<br>　　弃污归明求立誓。誓山川兮告鬼神，保子孙兮千万春。
◎卷.12【题桃源】李宏皋<br>　　山翠参差水渺茫，秦人昔在楚封疆。当时避世乾坤窄，<br>　　此地安家日月长。草色几经坛杏老。岩花犹带涧桃香。<br>　　他年倘遂平生志，来著霞衣侍玉皇。
◎卷.13【李皋试诗】何仲举<br>　　似玉来投狱，抛家去就枷。可怜两片木，夹却一枝花。
◎卷.14【句】何仲举<br>　　碧云章句才离手，紫府神仙尽点头。（《献秦王》）<br>　　树迎高鸟归深野，云傍斜阳过远山。（《秋日晚望》，<br>　　以上见《五代史补》）
◎卷.15【耕夫谣】徐仲雅<br>　　张绪逞风流，王衍事轻薄。出门逢耕夫，颜色必不乐。<br>　　肥肤如玉洁，力拗丝不折。半日无耕夫，此辈总饿杀。
◎卷.16【赠齐己】徐仲雅<br>　　我唐有僧号齐己，未出家时宰相器。爰见梦中逢五丁，<br>　　毁形自学无生理。骨瘦神清风一襟，松老霜天鹤病深。<br>　　一言悟得生死海，芙蓉吐出琉璃心。闷见有唐风雅缺，<br>　　敲破冰天飞白雪。清塞清江却有灵，遗魂泣对荒郊月。<br>　　格何古，天工未生谁知主。混沌凿开鸡子黄，<br>　　散作纯风如胆苦。意何新，织女星机挑白云。<br>　　真宰夜来调暖律，声声吹出嫩青春。调何雅，<br>　　涧底孤松秋雨洒。嫦娥月里学步虚，桂风吹落玉山下。<br>　　语何奇，血泼乾坤龙战时。祖龙跨海日方出，<br>　　一鞭风雨万山飞。己公己公道如此，浩浩寰中如独自。<br>　　一簟松风冷如冰，长伴巢由伸脚睡。
◎卷.17【赠江处士】徐仲雅<br>　　门在松阴里，山僧几度过。药灵丸不大，棋妙子无多。<br>　　薄雾笼寒径，残风恋绿萝。金乌兼玉兔，年几奈公何。
◎卷.18【东华观偃松】徐仲雅<br>　　半已化为石，有灵通碧湘。生逢尧雨露，老直汉风霜。<br>　　月滴蟾心水，龙遗脑骨香。始于毫末后，曾见几兴亡。
◎卷.19【咏棕树】徐仲雅<br>　　叶似新蒲绿，身如乱锦缠。任君千度剥，意气自冲天。
◎卷.20【宫词】徐仲雅<br>　　内人晓起怯春寒，轻揭珠帘看牡丹。<br>　　一把柳丝收不得，和风搭在玉栏杆。
◎卷.21【句】徐仲雅<br>　　屋面尽生人耳朵，篱头多是老翁须。（《闲居》）<br>　　平分造化双苞去，拆破春风两面开。（《合欢牡丹》）<br>　　云路半开千里月，洞门斜掩一天春。（《马希范夜宴<br>　　迎四仪夫人》）<br>　　凿开青帝春风国，移下姮娥夜月楼。（《马殷明月圃》，<br>　　《野客丛谈》）<br>　　珠玑影冷偏粘草，兰麝香浓却损花。（《春园宴》）<br>　　山色晓堆罗黛雨，草梢春戛麝香风。<br>　　衰兰寂寞含愁绿，小杏妖娆弄色红。<br>　　旁搜水脉湘心满，遍揭泉根梵底通。<br>　　水□滴残青□瘦，石脂倾尽白云空。<br>　　深浦送回芳草日，急滩牵断绿杨风。<br>　　藕梢逆入银塘里，蘋迹潜来玉井中。<br>　　败菊篱疏临野渡，落梅村冷隔江枫。<br>　　剪开净涧分苗稼，划破涟漪下钓筒。（上见《湘湖故事》）
◎卷.22【分水岭】伍彬<br>　　前贤功及物，禹后杳难俦。不改古今色，平分南北流。<br>　　寒冲山影岸，清绕荻花洲。尽是朝宗去，潺潺早晚休。
◎卷.23【句】伍彬<br>　　稚子出看莎径没，渔翁来报竹桥流。（《夏日喜雨》）<br>　　踪迹未辞鸳鹭客，梦魂先到鹧鸪村。（《辞解牧》）
◎卷.24【留宿廖融山斋】杨徽之<br>　　清和春尚在，欢醉日何长。谷鸟随柯转，庭花夺酒香。<br>　　初晴岩翠滴，向晚树阴凉。别有堪吟处，相留宿草堂。
◎卷.25【句】杨徽之<br>　　新霜染枫叶，皎月借芦花。（《秋日》）<br>　　废宅寒塘水，荒坟宿草烟。（《哭江为》，见《纪事》）
◎卷.26【登祝融峰】王元<br>　　草叠到孤顶，身齐高鸟翔。势疑撞翼轸，翠欲滴潇湘。<br>　　云湿幽崖滑，风梳古木香。晴空聊纵目，杳杳极穷荒。
◎卷.27【怀翁宏】王元<br>　　独夜思君切，无人知此情。沧州归未得，华发别来生。<br>　　孤馆木初落，高空月正明。远书多隔岁，独念没前程。
◎卷.28【听琴】王元<br>　　拂尘开素匣，有客独伤时。古调俗不乐，正声君自知。<br>　　寒泉出涧涩，老桧倚风悲。纵有来听者，谁堪继子期。
◎卷.29【哭李韶】王元<br>　　韶也命何奇，生前与世违。贫栖古梵刹，终著旧麻衣。<br>　　雅句僧抄遍，孤坟客吊稀。故园今孰在，应见梦中归。
◎卷.30【题邓真人遗址】王元<br>　　三千功满仙升去，留得山前旧隐基。但见白云长掩映，<br>　　不知浮世几兴衰。松稍风触霓旌动，棕叶霜沾鹤翅垂。<br>　　近代无人寻异事，野泉喷月泻秋池。
◎卷.31【句】王元<br>　　伴行惟瘦鹤，寻步入深云。（《赠廖融》，见《纪事》）
◎卷.32【谢翁宏以诗百篇见示】廖融<br>　　高奇一百篇，造化见工全。积思游沧海，冥搜入洞天。<br>　　神珠迷罔象，端玉匪雕镌。休叹不得力，离骚千古传。
◎卷.33【赠天台逸人】廖融<br>　　移桧托禅子，携家上赤城。拂琴天籁寂，欹枕海涛生。<br>　　云白寒峰晚，鸟歌春谷晴。又闻求桂楫，载月十洲行。
◎卷.34【古桧】廖融<br>　　何人见植初，老树梵王居。山鬼暗栖托，樵夫难破除。<br>　　声高秋汉迥，影倒月潭虚。尽日无僧倚，清风长有馀。
◎卷.35【题伍彬屋壁】廖融<br>　　圆塘绿水平，鱼跃紫莼生。要路贫无力，深村老退耕。<br>　　犊随原草远，蛙傍堑篱鸣。拨棹茶川去，初逢谷雨晴。
◎卷.36【梦仙谣】廖融<br>　　琪木扶疏系辟邪，麻姑夜宴紫皇家。银河旌节摇波影，<br>　　珠阁笙箫吸月华。翠凤引游三岛路，赤龙齐驾五云车。<br>　　星稀犹倚虹桥立，拟就张骞搭汉槎。
◎卷.37【退宫妓】廖融<br>　　神仙风格本难俦，曾从前皇翠辇游。红踯躅繁金殿暖，<br>　　碧芙蓉笑水宫秋。宝筝钿剥阴尘覆，锦帐香消画烛幽。<br>　　一旦色衰归故里，月明犹梦按梁州。
◎卷.38【句】廖融<br>　　圭灶先知晓，盆池别见天，<br>　　古寺寻僧饭，寒岩衣鹿裘。<br>　　云穿捣药屋，雪压钓鱼舟。
◎卷.39【赠廖融】王正己<br>　　病起正当秋阁迥，酒醒迎对夜涛寒。<br>　　炉中药熟分僧饭，枕上琴闲借客弹。
◎卷.40【句】王正己<br>　　洗盂秋涧日华动，捣药夜坐秋气深。（赠隐者，《纪事》）
◎卷.41【送廖融处士南游】翁宏<br>　　病卧瘴云间，莓苔渍竹关。孤吟牛渚月，老忆洞庭山。<br>　　壮志潜消尽，淳风竟未还。今朝忽相遇，执手一开颜。
◎卷.42【春残】翁宏<br>　　又是春残也，如何出翠帏。落花人独立，微雨燕双飞。<br>　　寓目魂将断，经年梦亦非。那堪向愁夕，萧飒暮蝉辉。
◎卷.43【秋残】翁宏<br>　　又是秋残也，无聊意若何。客程江外远，归思夜深多。<br>　　岘首飞黄叶，湘湄走白波。仍闻汉都护，今岁合休戈。
◎卷.44【句】翁宏<br>　　万木横秋里，孤舟半夜猿。（《送人》）<br>　　漏光残井甃，缺影背山椒。（《咏晓月》）<br>　　风回山火断，潮落岸冰高。（《湘江吟》）
◎卷.45【过衡山赠廖处士】张观<br>　　未向漆园为傲吏，定应明代作征君。传家奕世无金玉，<br>　　乐道经年有典坟。带雨小舟横别涧，隔花幽犬吠深云。<br>　　到头终为苍生起，休恋耕烟楚水濆。
◎卷.46【竹枝词二首】孙光宪<br>　　门前春水白蘋花，岸上无人小艇斜。<br>　　商女经过江欲暮，散抛残食饲神鸦。<br>　　乱绳千结绊人深，越罗万丈表长寻。<br>　　杨柳在身垂意绪，藕花落尽见莲心。
◎卷.47【杨柳枝词四首】孙光宪<br>　　阊门风暖落花干，飞遍江城雪不寒。<br>　　独有晚来临水驿，闲人多凭赤栏干。<br>　　有池有榭即濛濛，浸润翻成长养功。<br>　　恰似有人长点检，著行排立向春风。<br>　　根柢虽然傍浊河，无妨终日近笙歌。<br>　　毵毵金带谁堪比，还共黄莺不较多。<br>　　万株枯槁怨亡隋，似吊吴台各自垂。<br>　　好是淮阴明月里，酒楼横笛不胜吹。
◎卷.48【采莲】孙光宪<br>　　菡萏香连十顷陂，小姑贪戏采莲迟。<br>　　晚来弄水船头湿，更脱红裙裹鸭儿。
◎卷.49【八拍蛮】孙光宪<br>　　孔雀尾拖金线长，怕人飞起入丁香。<br>　　越女沙头争拾翠，相呼归去背斜阳。
◎卷.50【句】孙光宪<br>　　晓厨烹淡菜，春杼种橦花。（《和南越诗》）
◎卷.51【咏蒲鞋】刘章<br>　　吴江浪浸白蒲春，越女初挑一样新。才自绣窗离玉指，<br>　　便随罗袜上香尘。石榴裙下从容久，玳瑁筵前整顿频。<br>　　今日高楼鸳瓦上，不知抛掷是何人。
◎卷.52【夜坐】路洵美<br>　　帘卷竹轩清，四邻无语声。漏从吟里转，月自坐来明。<br>　　草木露华湿，衣裳寒气生。难逢知鉴者，空悦此时情。
◎卷.53【荆台道院】梁震<br>　　桑田一变赋归来，爵禄焉能浼我哉。<br>　　黄犊依然花竹外，清风万古凛荆台。<br>第七百六十三卷
◎卷.1【宁州道中】杨夔<br>　　城枕萧关路，胡兵日夕临。唯凭一炬火，以慰万人心。<br>　　春老雪犹重，沙寒草不深。如何驱匹马，向此独闲吟。
◎卷.2【寻九华王山人】杨夔<br>　　下马扣荆扉，相寻春半时。扪萝盘磴险，叠石渡溪危。<br>　　松夹莓苔径，花藏薜荔篱。卧云情自逸，名姓厌人知。
◎卷.3【金陵逢张乔】杨夔<br>　　殊乡会面时，辛苦两情知。有志年空过，无媒命共奇。<br>　　吟馀春漏急，语旧酒巡迟。天爵如堪倚，休惊鬓上丝。
◎卷.4【送邹尊师归洞庭】杨夔<br>　　众岛在波心，曾居旧隐林。近闻飞檄急，转忆卧云深。<br>　　卖药唯供酒，归舟只载琴。遥知明月夜，坐石自开襟。
◎卷.5【送日东僧游天台】杨夔<br>　　一瓶离日外，行指赤城中。去自重云下，来从积水东。<br>　　攀萝跻石径，挂锡憩松风。回首鸡林道，唯应梦想通。
◎卷.6【题甘露寺】杨夔<br>　　高殿拂云霓，登临想虎溪。风匀帆影众，烟乱鸟行迷。<br>　　北倚波涛阔，南窥井邑低。满城尘漠漠，隔岸草萋萋。<br>　　虚阁延秋磬，澄江响暮鼙。客心还惜去，新月挂楼西。
◎卷.7【送张相公出征】杨夔<br>　　得意在当年，登坛秉国权。汉推周勃重，晋让赵宣贤。<br>　　儒德尼丘降，兵钤太白传。援毫飞凤藻，发匣吼龙泉。<br>　　历火金难耗，零霜桂益坚。从来称玉洁，此更让朱妍。<br>　　鸳鹭臻门下，貔貅拥帐前。去知清朔漠，行不费陶甄。<br>　　献画符中旨，推诚契上玄。愿将班固笔，书颂勒燕然。
◎卷.8【题郑山人郊居】杨夔<br>　　谷口今逢避世才，入门潇洒绝尘埃。渔舟下钓乘风去，<br>　　药酝留宾待月开。数片石从青嶂得，一条泉自白云来。<br>　　竹轩相对无言语，尽日南山不欲回。
◎卷.9【题宣州延庆寺益公院（咸通中入讲极承恩泽）】杨夔<br>　　嘿坐能除万种情，腊高兼有赐衣荣。讲经旧说倾朝听，<br>　　登殿曾闻降辇迎。幽径北连千嶂碧，虚窗东望一川平。<br>　　长年门外无尘客，时见元戎驻旆旌。
◎卷.10【寄当阳袁皓明府】杨夔<br>　　高人为县在南京，竹绕琴堂水绕城。地古既资携酒兴，<br>　　务闲偏长看山情。松轩待月僧同坐，药圃寻花鹤伴行。<br>　　百里甚堪留惠爱，莫教空说鲁恭名。
◎卷.11【送杜郎中入茶山修贡】杨夔<br>　　一道澄澜彻底清，仙郎轻棹出重城。采蘋虚得当时称，<br>　　述职那同此日荣。剑戟步经高障黑，绮罗光动百花明。<br>　　谢公携妓东山去，何似乘春奉诏行。
◎卷.12【送郑谷】杨夔<br>　　春江潋潋清且急，春雨濛濛密复疏。<br>　　一曲狂歌两行泪，送君兼寄故乡书。
◎卷.13【自叙】杜建徽<br>　　中剑斫耳缺，被箭射胛过。为将须有胆，有胆即无贾。
◎卷.14【游西湖】沈韬文<br>　　□□□□□□□，菰米蘋花似故乡。<br>　　不是不归归未得，好风明月一思量。
◎卷.15【赠和龙妙空禅师】王继勋<br>　　白面山南灵庆院，茅斋道者雪峰禅。只栖云树两三亩，<br>　　不下烟萝四五年。猿鸟认声呼唤易，龙神降伏住持坚。<br>　　谁知今日秋江畔，独步医王阐法筵。
◎卷.16【题建造寺】刘乙<br>　　曾看画图劳健羡，如今亲见画犹粗。减除天半石初泐，<br>　　欠却几株松未枯。题像阁人渔浦叟，集生台鸟谢城乌。<br>　　我来一听支公论，自是吾身幻得吾。
◎卷.17【句】刘乙<br>　　扫石云随帚，耕山鸟傍人。（《闽志》）
◎卷.18【和赠和龙妙空禅师】夏鸿<br>　　翰林遗迹镜潭前，孤峭高僧此处禅。出为信门兴化日，<br>　　坐当吾国太平年。身同莹澈尼珠净，语并锋铓慧剑坚。<br>　　道果已圆名已遂，即看千匝绕香筵。
◎卷.19【题青草湖神祠】刘山甫<br>　　坏墙风雨几经春，草色盈庭一座尘。<br>　　自是神明无感应，盛衰何得却由人。
◎卷.20【汉宗庙乐舞辞】张昭<br>　　高庙明灵再启图，金根玉辂幸神都。巢阿丹凤衔书命，<br>　　入昴飞星献宝符。正抚薰弦娱赤子，忽登仙驾泣苍梧。<br>　　荐樱鹤馆笳箫咽，酌鬯金楹剑珮趋。星俎云罍兼鲁礼，<br>　　朱干象箾杂巴渝。氤氲龙麝交青琐，仿佛锡銮下蕊珠。<br>　　荐豆奉觞亲玉几，配天合祖耀璿枢。受釐饮酒皇欢洽，<br>　　仰俟馀灵泰九区。
◎卷.21【农家】颜仁郁<br>　　夜半呼儿趁晓耕，羸牛无力渐艰行。<br>　　时人不识农家苦，将谓田中谷自生。
◎卷.22【山居】颜仁郁<br>　　柏树松阴覆竹斋，罢烧药灶纵高怀。<br>　　世间应少山间景，云绕青松水绕阶。
◎卷.23【春日寓感】王延彬<br>　　两衙前后讼堂清，软锦披袍拥鼻行。雨后绿苔侵履迹，<br>　　春深红杏锁莺声。因携久酝松醪酒，自煮新抽竹笋羹。<br>　　也解为诗也为政，侬家何似谢宣城。
◎卷.24【哭徐夤】王延彬<br>　　延寿溪头叹逝波，古今人事半销磨。<br>　　昔除正字今何在，所谓人生能几何。<br>第七百六十四卷
◎卷.1【塞上】谭用之<br>　　秋风汉北雁飞天，单骑那堪绕贺兰。碛暗更无岩树影，<br>　　地平时有野烧瘢。貂披寒色和衣冷，剑佩胡霜隔匣寒。<br>　　早晚横戈似飞尉，拥旄深入异田单。<br>　　钵略城边日欲西，游人却忆旧山归。牛羊集水烟黏步，<br>　　雕鹗盘空雪满围。猎骑静逢边气薄，戍楼寒对暮烟微。<br>　　横行总是男儿事，早晚重来似汉飞。
◎卷.2【赠索处士】谭用之<br>　　不将桂子种诸天，长得寻君水石边。玄豹夜寒和雾隐，<br>　　骊龙春暖抱珠眠。山中宰相陶弘景，洞里真人葛稚川。<br>　　一度相思一惆怅，水寒烟澹落花前。
◎卷.3【别雒下一二知己】谭用之<br>　　金鼎光辉照雪袍，雒阳春梦忆波涛。尘埃满眼人情异，<br>　　风雨前程马足劳。接塞峨眉通蜀险，过山仙掌倚秦高。<br>　　别来无限幽求子，应笑区区味六韬。
◎卷.4【约张处士游梁】谭用之<br>　　莫学区区老一经，夷门关吏旧书生。晋朝灭后无中散，<br>　　韩国亡来绝上卿。龙变洞中千谷冷，剑横天外八风清。<br>　　好携长策干时去，免逐渔樵度太平。
◎卷.5【送友人归青社】谭用之<br>　　雕鹗途程在碧天，彩衣东去复何言。二千宾客旧知己，<br>　　十二山河新故园。吟看桂生溪月上，醉听鲲化海涛翻。<br>　　好期圣代重相见，莫学袁生老竹轩。
◎卷.6【送丁道士归南中】谭用之<br>　　孤云无定鹤辞巢，自负焦桐不说劳。服药几年期碧落，<br>　　验符何处咒丹毫。子陵山晓红云密，青草湖平雪浪高。<br>　　从此人稀见踪迹，还应选地种仙桃。
◎卷.7【月夜怀寄友人】谭用之<br>　　剑气徒劳望斗牛，故人别后阻仙舟。残春谩道深倾酒，<br>　　好月那堪独上楼。何处是非随马足，由来得丧白人头。<br>　　清风未许重携手，几度高吟寄水流。
◎卷.8【闲居寄陈山人】谭用之<br>　　闲居何处得闲名，坐掩衡茅损性灵。破梦晓钟闻竹寺，<br>　　沁心秋雨浸莎庭。瓮边难负千杯绿，海上终眠万仞青。<br>　　珍重先生全太古，应看名利似浮萍。
◎卷.9【忆南中】谭用之<br>　　碧江头与白云门，别后秋霜点鬓根。长记学禅青石寺，<br>　　最思共醉落花村。林间竹有湘妃泪，窗外禽多杜宇魂。<br>　　未棹扁舟重回首，采薇收橘不堪论。
◎卷.10【寄友人】谭用之<br>　　病多慵引架书看，官职无才思已阑。穴凤瑞时来却易，<br>　　人龙别后见何难。琴樽风月闲生计，金玉松筠旧岁寒。<br>　　早晚烟村碧江畔，挂罾重对蓼花滩。
◎卷.11【别江上一二友生】谭用之<br>　　国风千载务重华，须逐浮云背若耶。无地可归堪种玉，<br>　　有天教上且乘槎。白纶巾卸苏门月，红锦衣裁御苑花。<br>　　他日成都却回首，东山看取谢鲲家。
◎卷.12【寄岐山林逢吉明府】谭用之<br>　　岐山高与陇山连，制锦无私服晏眠。鹦鹉语中分百里，<br>　　凤凰声里过三年。秦无旧俗云烟媚，周有遗风父老贤。<br>　　莫役生灵种杨柳，一枝枝折灞桥边。
◎卷.13【感怀呈所知】谭用之<br>　　十年流落赋归鸿，谁傍昏衢驾烛龙。竹屋乱烟思梓泽，<br>　　酒家疏雨梦临邛。千年别恨调琴懒，一片年光览镜慵。<br>　　早晚休歌白石烂，放教归去卧群峰。
◎卷.14【江上闻笛】谭用之<br>　　谁为梅花怨未平，一声高唤百龙惊。风当阊阖庭初静，<br>　　月在姑苏秋正明。曲尽绿杨涵野渡，管吹青玉动江城。<br>　　临流不欲殷勤听，芳草王孙旧有情。
◎卷.15【寄孟进士】谭用之<br>　　依旧池边草色芳，故人何处忆山阳。书回科斗江帆暮，<br>　　曲罢驺虞海树苍。吟望晓烟思桂渚，醉依残月梦馀杭。<br>　　别来南国知谁在，空对襜褕一断肠。
◎卷.16【寄阎记室】谭用之<br>　　织锦歌成下翠微，岂劳西去问支机。未开水府珠先见，<br>　　不掘丰城剑自辉。鳌逐玉蟾攀桂上，马随青帝踏花归。<br>　　相逢半是云霄客，应笑歌牛一布衣。
◎卷.17【幽居寄李秘书】谭用之<br>　　几年帝里阻烟波，敢向明时叩角歌。看尽好花春卧稳，<br>　　醉残红日夜吟多。印开夕照垂杨柳，画破寒潭老芰荷。<br>　　昨夜前溪有龙斗，石桥风雨少人过。
◎卷.18【贻钓鱼李处士】谭用之<br>　　罢吟鹦鹉草芊芊，又泛鸳鸯水上天。一棹冷涵杨柳雨，<br>　　片帆香挂芰荷烟。绿摇江澹萍离岸，红点云疏橘满川。<br>　　何处邈将归画府，数茎红蓼一渔船。
◎卷.19【河桥楼赋得群公夜宴】谭用之<br>　　芙蓉帘幕扇秋红，蛮府新郎夜宴同。满座马融吹笛月，<br>　　一楼张翰过江风。杯黏紫酒金螺重，谈转凋珰玉麈空。<br>　　深荷良宵慰憔悴，德星池馆在江东。
◎卷.20【寄左先辈】谭用之<br>　　狂歌白鹿上青天，何似兰塘钓紫烟。万卷祖龙坑外物，<br>　　一泓孙楚耳中泉。翩翾蛮榼薰晴浦，毂辘鱼车响夜船。<br>　　学取青莲李居士，一生杯酒在神仙。
◎卷.21【贻费道人】谭用之<br>　　谁如南浦傲烟霞，白葛衣轻称帽纱。碧玉蜉蝣迎客酒，<br>　　黄金毂辘钓鱼车。吟歌云鸟归樵谷，卧爱神仙入画家。<br>　　他日凤书何处觅，武陵烟树半桃花。
◎卷.22【寄许下前管记王侍御】谭用之<br>　　昔年南去得娱宾，顿逊杯前共好春。蚁泛羽觞蛮酒腻，<br>　　凤衔瑶句蜀笺新。花怜游骑红随辔，草恋征车碧绕轮。<br>　　别后青青郑南陌，不知风月属何人。
◎卷.23【秋日圃田送人随计】谭用之<br>　　仆射陂前是传邮，去程雕鹗弄高秋。吟抛芍药裁诗圃，<br>　　醉下茱萸饮酒楼。向日迥飞驹皎皎，临风谁和鹿呦呦。<br>　　明年二月仙山下，莫遣桃花逐水流。
◎卷.24【途次宿友人别墅】谭用之<br>　　千里崤函一梦劳，岂知云馆共萧骚。半帘绿透偎寒竹，<br>　　一榻红侵坠晚桃。蛮酒客稀知味长，蜀琴风定觉弦高。<br>　　感君岩下闲招隐，细缕金盘鲙错刀。
◎卷.25【春日期巢湖旧事】谭用之<br>　　暖掠红香燕燕飞，五云仙珮晓相携。花开鹦鹉韦郎曲，<br>　　竹亚虬龙白帝溪。富贵万场归紫酒，是非千载逐芳泥。<br>　　不知多少开元事，露泣春丛向日低。
◎卷.26【再游韦曲山寺】谭用之<br>　　鹊岩烟断玉巢欹，罨画春塘太白低。马踏翠开垂柳寺，<br>　　人耕红破落花蹊。千年胜概咸原上，几代荒凉绣岭西。<br>　　碧吐红芳旧行处，岂堪回首草萋萋。
◎卷.27【寄徐拾遗】谭用之<br>　　长竿一系白龙吟，谁和驺虞发素琴。野客碧云魂易断，<br>　　故人芳草梦难寻。天从补后星辰稳，海自潮来岛屿深。<br>　　好向明庭拾遗事，莫教玄豹老泉林。
◎卷.28【秋宿湘江遇雨】谭用之<br>　　江上阴云锁梦魂，江边深夜舞刘琨。秋风万里芙蓉国，<br>　　暮雨千家薜荔村。乡思不堪悲橘柚，旅游谁肯重王孙。<br>　　渔人相见不相问，长笛一声归岛门。
◎卷.29【贻南康陈处士陶】谭用之<br>　　白玉堆边蒋径横，空涵二十四滩声。老无征战轩辕国，<br>　　贫有茅茨帝舜城。丹凤昼飞群木冷，一龙秋卧九江清。<br>　　时人莫笑非经济，还待中原致太平。
◎卷.30【渭城春晚】谭用之<br>　　秦树朦胧春色微，香风烟暖树依依。边城夜静月初上，<br>　　芳草路长人未归。折柳且堪吟晚槛，弄花何处醉残晖。<br>　　钓乡千里断消息，满目碧云空自飞。
◎卷.31【山中春晚寄贾员外】谭用之<br>　　不随黄鹤起烟波，应笑无成返薜萝。看尽好花春卧稳，<br>　　醉残红日夜吟多。高添雅兴松千尺，暗养清音竹数科。<br>　　珍重仙曹旧知己，往来星骑一相过。
◎卷.32【贻净居寺新及第】谭用之<br>　　秋池云下白莲香，池上吟仙寄竹房。闲颂国风文字古，<br>　　静消心火梦魂凉。三春蓬岛花无限，八月银河路更长。<br>　　此境空门不曾有，从头好语与医王。
◎卷.33【江边秋夕】谭用之<br>　　千钟紫酒荐菖蒲，松岛兰舟潋滟居。曲内橘香江客笛，<br>　　字中岚气岳僧书。吟期汗漫驱金虎，坐约丹青跨玉鱼。<br>　　七色花虬一声鹤，几时乘兴上清虚。
◎卷.34【送僧中孚南归】谭用之<br>　　琵琶峡口月溪边，玉乳头佗忆旧川。一锡冷涵兰径路，<br>　　片帆香挂橘洲烟。苔封石锦栖霞室，水迸衣珠喷玉蝉。<br>　　莫道翩翩去如梦，本来吟鸟在林泉。
◎卷.35【江馆秋夕】谭用之<br>　　耿耿银河雁半横，梦欹金碧辘轳轻。满窗谢练江风白，<br>　　一枕齐纨海月明。杨柳败梢飞叶响，芰荷香柄折秋鸣。<br>　　谁人更唱阳关曲，牢落烟霞梦不成。
◎卷.36【秋夜同友人话旧】谭用之<br>　　露下银河雁度频，囊中垆火几时真。数茎白发生浮世，<br>　　一盏寒灯共故人。云外簟凉吟峤月，岛边花暖钓江春。<br>　　何当归去重携手，依旧红霞作近邻。
◎卷.37【古剑】谭用之<br>　　铸时天匠待英豪，紫焰寒星匣倍牢。三尺何年拂尘土，<br>　　四溟今日绝波涛。雄应垓下收蛇阵，滞想溪头伴豹韬。<br>　　惜是真龙懒抛掷，夜来冲斗气何高。
◎卷.38【寄王侍御】谭用之<br>　　鸟尽弓藏良可哀，谁知归钓子陵台。炼多不信黄金耗，<br>　　吟苦须惊白发催。喘月吴牛知夜至，嘶风胡马识秋来。<br>　　燕歌别后休惆怅，黍已成畦菊已开。
◎卷.39【别何处士陵俊老】谭用之<br>　　三皇上人春梦醒，东侯老大麒麟生。洞连龙穴全山冷，<br>　　窗透鳌波尽室清。计拙耻居岩麓老，气狂惭与斗牛平。<br>　　谁人为向青编上，直傍巢由写一名。
◎卷.40【句】谭用之<br>　　流水物情谙世态，落花春梦厌尘劳。（《贻僧》）<br>　　织槛锦纹苔乍结，堕书花印菊初残。（《宿西溪隐士》）<br>　　光阴老去无成事，富贵不来争奈何。（《途中》）<br>　　眠云无限好知己，应笑不归花满樽。（《入关》，<br>　　以上并《吟窗杂录》）<br>第七百六十五卷
◎卷.1【泊姑熟口】王周<br>　　杳杳金陵路，难禁欲断魂。雨晴山有态，风晚水无痕。<br>　　远色千樯岸，愁声一笛村。如何遣怀抱，诗毕自开尊。
◎卷.2【湖口县】王周<br>　　柴桑分邑载图经，屈曲山光展画屏。<br>　　最是芦洲东北望，人家残照隔烟汀。
◎卷.3【岳州众湖阻风二首】王周<br>　　众湖湖口系兰船，睡起中餐又却眠。<br>　　风伯如何解回怒，数宵樯倚碧芦烟。<br>　　偶系扁舟枕绿莎，旋移深处避惊波。<br>　　晓来闲共渔人话，此去巴陵路几多。
◎卷.4【问春】王周<br>　　游丝垂幄雨依依，枝上红香片片飞。<br>　　把酒问春因底意，为谁来后为谁归。
◎卷.5【春答】王周<br>　　花枝千万趁春开，三月瓓珊即自回。<br>　　剩向东园种桃李，明年依旧为君来。
◎卷.6【西塞山二首（今谓之道士矶，即兴国军大冶县所隶也）】王周<br>　　西塞名山立翠屏，浓岚横入半江青。<br>　　千寻铁锁无由问，石壁空存道者形。<br>　　匹妇顽然莫问因，匹夫何去望千春。<br>　　翻思岵屺传诗什，举世曾无化石人。
◎卷.7【使风】王周<br>　　风起即千里，风回翻问津。沈思宦游者，何啻使风人。
◎卷.8【石首山】王周<br>　　首出崔嵬占上游，迥存浓翠向荆州。<br>　　空闻别有回山力，却见长江曲尺流。
◎卷.9【金口步（在江北汉阳军，下必铁也）】王周<br>　　两山斗咽喉，群石矗牙齿。行客无限愁，横吞一江水。
◎卷.10【采桑女二首】王周<br>　　渡水采桑归，蚕老催上机。扎扎得盈尺，轻素何人衣。<br>　　采桑知蚕饥，投梭惜夜迟。谁夸罗绮丛，新画学月眉。
◎卷.11【渡溪】王周<br>　　渡溪溪水急，水溅罗衣湿。日暮犹未归，盈盈水边立。
◎卷.12【落叶】王周<br>　　素律铄欲脆，青女妒复稀。月冷天风吹，叶叶干红飞。
◎卷.13【宿疏陂驿】王周<br>　　秋染棠梨叶半红，荆州东望草平空。<br>　　谁知孤宦天涯意，微雨萧萧古驿中。
◎卷.14【再经秭归二首】王周<br>　　总角曾随上峡船，寻思如梦可凄然。<br>　　夜来孤馆重来宿，枕底滩声似旧年。<br>　　秭归城邑昔曾过，旧识无人奈老何。<br>　　独有凄清难改处，月明闻唱竹枝歌。
◎卷.15【霞】王周<br>　　拂拂生残晖，层层如裂绯。天风剪成片，疑作仙人衣。
◎卷.16【巫山公署壁有无名氏戏书二韵（施州路一百八盘）】王周<br>　　南陵直上路盘盘，平地凌云势万端。<br>　　堪笑巴民不厌足，更嫌山少画山看。
◎卷.17【道院】王周<br>　　白日人稀到，帘垂道院深。雨苔生古壁，雪雀聚寒林。<br>　　忘虑凭三乐，消闲信五禽。谁知是官府，烟缕满炉沈。
◎卷.18【会哙岑山人（戊寅仲冬六日）】王周<br>　　渝州江上忽相逢，说隐西山最上峰。<br>　　略坐移时又分别，片云孤鹤一枝筇。
◎卷.19【巴江】王周<br>　　巴江江水色，一带浓蓝碧。仙女瑟瑟衣，风梭晚来织。
◎卷.20【小园桃李始花，偶以成咏】王周<br>　　桃李栽成艳格新，数枝留得小园春。<br>　　半红半白无风雨，随分夭容解笑人。
◎卷.21【公居】王周<br>　　公居门馆静，旅寄万州城。山共秋烟紫，霜并夜月清。<br>　　无愁干酒律，有句入诗评。何必须林下，方驰吏隐名。
◎卷.22【富池口】王周<br>　　扁舟闲引望，望极更盘桓。山密碍江曲，雨多饶地寒。<br>　　短莎烟苒苒，惊浪雪漫漫。难写愁何限，乡关在一端。
◎卷.23【夔州病中】王周<br>　　隐几经旬疾未痊，孤灯孤驿若为眠。<br>　　郡楼昨夜西风急，一一更筹到枕前。
◎卷.24【题厅壁】王周<br>　　永日无他念，孤清吏隐心。竹声并雪碎，溪色共烟深。<br>　　数息闲凭几，缘情默寄琴。谁知同寂寞，相与结知音。
◎卷.25【过武宁县（九月十九日）】王周<br>　　行过武宁县，初晴物景和。岸回惊水急，山浅见天多。<br>　　细草浓蓝泼，轻烟匹练拖。晚来何处宿，一笛起渔歌。
◎卷.26【路次覆盆驿】王周<br>　　曾上青泥蜀道难，架空成路入云寒。<br>　　如何却向巴东去，三十六盘天外盘。
◎卷.27【藕池阻风，寄同行抚牧裘驾】王周<br>　　船樯相望荆江中，岸芦汀树烟濛濛。<br>　　路间堤缺水如箭，未知何日生南风。
◎卷.28【无题二首】王周<br>　　冰雪肌肤力不胜，落花飞絮绕风亭。<br>　　不知何事秋千下，蹙破愁眉两点青。<br>　　梨花如雪已相迷，更被惊乌半夜啼。<br>　　帘卷玉楼人寂寂，一钩新月未沈西。
◎卷.29【泊巴东】王周<br>　　偶泊巴东古县前，宦情乡思两绵绵。<br>　　不堪蜡炬烧残泪，雨打船窗半夜天。
◎卷.30【道中未开木杏花】王周<br>　　粉英香萼一般般，无限行人立马看。<br>　　村女浴蚕桑柘绿，枉将颜色忍春寒。
◎卷.31【西山晚景】王周<br>　　公局长清淡，池亭晚景中。蔗竿闲倚碧，莲朵静淹红。<br>　　半引弯弯月，微生飋飋风。无思复无虑，此味几人同。
◎卷.32【自和】王周<br>　　一片残阳景，朦胧淡月中。兰芽纡嫩紫，梨颊抹生红。<br>　　琴阮资清格，冠簪养素风。烟霄半知足，吏隐少相同。
◎卷.33【齿落词】王周<br>　　己卯至庚辰，仲夏晦之暮。吾齿右排上，一齿脱而去。<br>　　呼吸缺吾防，咀嚼欠吾助。年龠惜不返，日驭走为蠹。<br>　　唇亡得无寒，舌在从何诉。辅车宜长依，发肤可增惧。<br>　　不须考前古，聊且为近喻。有如云中雨，雨散绝回顾。<br>　　有如枝上叶，叶脱难再附。白发非独愁，红颜岂私驻。<br>　　何必郁九回，何必牵百虑。开尊复开怀，引笔作长句。
◎卷.34【淘金碛】王周<br>　　画船晚过淘金碛，不见黄金惟见石。<br>　　犹恐黄金价未高，见得锱铢几多力。
◎卷.35【施南路偶书】王周<br>　　大石岭头梅欲发，南陵陂上雪初飞。<br>　　苦无酒解愁成阵，又附兰桡向秭归。
◎卷.36【大石岭驿梅花（己卯十一月十三日）】王周<br>　　仙中姑射接瑶姬，成阵清香拥路岐。<br>　　半出驿墙谁画得，雪英相倚两三枝。
◎卷.37【赠怤师】王周<br>　　水中有片月，照耀婵娟姿。庭前有孤柏，竦秀岁寒期。<br>　　坚然物莫迁，寂焉心为师。声发响必答，形存影即随。<br>　　雪花安结子，雪叶宁附枝。兰死不改香，井寒岂生澌。<br>　　晨炉烟袅袅，病发霜丝丝。丈室冰凛冽，一衲云离披。<br>　　顾此名利场，得不惭冠绥。
◎卷.38【游仙都观】王周<br>　　冷杉枯柏路盘空，毛发生寒略略风。<br>　　两汉真仙在何处，巡香行绕蕊珠宫。
◎卷.39【志峡船具诗·梢】王周<br>　　制之居首尾，俾之辨斜正。首动尾聿随，斜取正为定。<br>　　有如提吏笔，有如执时柄。有如秉师律，有如宣命令。<br>　　守彼方与直，得其刚且劲。既能济险难，何畏涉辽夐。<br>　　招招俾作主，泛泛实司命。风乌愧斟酌，画鹢空辉映。<br>　　古人存丰规，猗欤聊引证。
◎卷.40【志峡船具诗·橹】王周<br>　　用之大曰橹，冠乎小者楫。通津既能济，巨浸即横涉。<br>　　身之使者颊，虎之拏者爪。鱼之拨者鬣，弩之进者筴。<br>　　此实为相须，相须航一叶。
◎卷.41【志峡船具诗·戙】王周<br>　　箭飞峡中水，锯立峡中石。峡与水为隘，水与石相击。<br>　　濆为生险艰，声发甚霹雳。三老航一叶，百丈空千尺。<br>　　苍黄徒尔为，倏忽何可测。篙之小难制，戙之独有力。<br>　　猗嗟戙之为，彬彬坚且直。有如用武人，森森矗戈戟。<br>　　有如敢言士，落落吐胸臆。拯危居坦夷，济险免兢惕。<br>　　志彼哲匠心，俾其来者识。
◎卷.42【志峡船具诗·百丈】王周<br>　　少尝侍先君，馀闲诵白氏。始得入峡诗，深味作诗旨。<br>　　云有万仞山，云有千丈水。自念坎壈时，尤多兢慎理。<br>　　山束峡如口，水漱石如齿。孤舟行其中，薄冰犹坦履。<br>　　孱颜屹焉立，汹涌勃然起。百丈为前牵，万险即平砥。<br>　　破之以筼筜，续之以麻枲。砺之坚以节，引之直如矢。<br>　　杼轴连半空，长短随两涘。铁锁枉驰名，锦缆谩称美。<br>　　长绳岂能系，朽索何足拟。苟非dJ之为，胡可力行此。
◎卷.43【早春西园】王周<br>　　引步携筇竹，西园小径通。雪欹梅蒂绿，春入杏梢红。<br>　　静意崖穿溜，孤愁笛破空。如何将此景，收拾向图中。
◎卷.44【金盘草诗（生宁江巫山南陵林木中）】王周<br>　　今春从南陵，得草名金盘。金盘有仁性，生在林一端。<br>　　根节岁一节，食之甘而酸。风俗竞采掇，俾人防急难。<br>　　巴中蛇虺毒，解之如走丸。巨叶展六出，软干分长竿。<br>　　摇摇绿玉活，袅袅香荷寒。世云暑酷月，郁有神物看。<br>　　天之产于此，意欲生民安。今之为政者，何不反此观。<br>　　知彼苛且猛，慎勿虐而残。一物苟失所，万金惟可叹。<br>　　莫并蒿与莱，岂羡芝及兰。勤渠护根本，栽植当庭栏。<br>　　寄言好生者，休说神仙丹。
◎卷.45【和程刑部三首·公会亭】王周<br>　　公事公言地，标名姓必臧。江山如得助，谈笑若为妨。<br>　　均赋乡原肃，详刑郡邑康。官箴居座右，夙夜算难忘。
◎卷.46【和程刑部三首·碧鲜亭】王周<br>　　飋飋笼清籁，萧萧锁翠阴。向高思尽节，从直美虚心。<br>　　迥砌滋苍藓，幽窗伴素琴。公馀时引步，一径静中深。
◎卷.47【和程刑部三首·清涟閤】王周<br>　　照影翻窗绮，层纹滉额波。丝青迷岸柳，茸绿蘸汀莎。<br>　　片雪翘饥鹭，孤香卷嫩荷。凭栏堪入画，时听竹枝歌。
◎卷.48【自喻】王周<br>　　予念天之生，生本空疏器。五岁禀慈训，愤悱读书志。<br>　　七岁辨声律，勤苦会诗赋。九岁执公卷，倜傥干名意。<br>　　乞荐乡老书，幸会春官试。折桂愧巍峨，依莲何气味。<br>　　性拙绝不佞，才短无馀地。前年会知己，荐章实非据。<br>　　宁见民说平，空荷君恩寄。瞿唐抵巴渝，往来名揽辔。<br>　　孤舟一水中，艰险实可畏。群操百丈牵，临难无苟避。<br>　　濆向江底发，水在石中沸。槌鼓称打宽，系纫呼下纬。<br>　　善恶胡可分，死生何足讳。骑衡与垂堂，非不知前喻。<br>　　临渊与履冰，非不知深虑。我今縻搢绅，善地谁人致。<br>　　城狐与社鼠，巧佞谁从庇。奴颜与婢膝，丑直谁从媚。<br>　　妻儿夐限越，容颜几憔悴。致身霄汉人，呃嚱尽贤智。
◎卷.49【巫山庙】王周<br>　　庙前溪水流潺潺，庙中修竹声珊珊。<br>　　襄王一梦杳难问，晚晴天气归云闲。
◎卷.50【下瞿塘寄时同年】王周<br>　　春寒天气下瞿塘，大壤溪前柳线长。<br>　　须信孤云似孤宦，莫将乡思附归艎。
◎卷.51【和杜运使巴峡地暖节物与中土异黯然有感诗三首】王周<br>　　随柳参差破绿芽，此中依约欲飞花。<br>　　春光是处伤离思，何况归期未有涯。<br>　　始看菊蕊开篱下，又见梅花寄岭头。<br>　　揽辔巴西官局冷，几凭春酒沃乡愁。<br>　　花品姚黄冠洛阳，巴中春早羡孤芳。<br>　　不知别有栽培力，流咏新诗与激昂。
◎卷.52【施南太守以猿儿为寄作诗答之（得之黔中，生即头白）】王周<br>　　虞人初获酉江西，长臂难将意马齐。<br>　　今日未啼头已白，不堪深入白云啼。
◎卷.53【巫庙】王周<br>　　巴水走若箭，峡山开如屏。汹涌匹练白，崷崒浓蓝青。<br>　　崖空蓄云雨，滩恶惊雷霆。神仙宅幽邃，庙貌横杳冥。<br>　　隐约可一梦，缥缈馀千龄。名利有所役，舟楫无暂停。<br>　　悉窣垂肸蚃，祠祷希安宁。鸦鸦尔何物，飞飞来庙庭。<br>　　纷纷飏寥泬，远近随虚舲。铁石砺觜爪，金碧辉光翎。<br>　　翔集托阴险，鵮啄贪膻腥。日既恃威福，岁久为精灵。<br>　　依草与附木，诬诡殊不经。城狐与社鼠，琐细何足听。<br>　　况乎人假人，心阔吞沧溟。<br>第七百六十六卷
◎卷.1【贵游】刘兼<br>　　绣衣公子宴池塘，淑景融融万卉芳。珠翠照天春未老，<br>　　管弦临水日初长。风飘柳线金成穗，雨洗梨花玉有香。<br>　　醉后不能离绮席，拟凭青帝系斜阳。
◎卷.2【梦归故园】刘兼<br>　　桐叶飞霜落井栏，菱花藏雪助衰颜。夜窗飒飒摇寒竹，<br>　　秋枕迢迢梦故山。临水钓舟横荻岸，隔溪禅侣启柴关。<br>　　觉来依旧三更月，离绪乡心起万端。<br>　　旧馆秋寒夜梦长，水帘疏影入回塘。宦情率尔拖鱼艇，<br>　　客恨依然在燕梁。白鹭独飘山面雪，红蕖全谢镜心香。<br>　　起来不语无人会，醉倚东轩半夕阳。
◎卷.3【蜀都春晚感怀】刘兼<br>　　蜀都春色渐离披，梦断云空事莫追。宫阙一城荒作草，<br>　　王孙犹自醉如泥。谁家玉笛吹残照，柳市金丝拂旧堤。<br>　　可惜锦江无锦濯，海棠花下杜鹃啼。
◎卷.4【对雨】刘兼<br>　　幽庭凝碧亦涟漪，檐霤声繁聒梦归。半岫金乌才委照，<br>　　一川石燕又交飞。濯枝霢霂榴花吐，吹渚飘飖暑气微。<br>　　因忆故园闲钓处，苍苔斑驳满渔矶。
◎卷.5【春霁】刘兼<br>　　春霁江山似画图，醉垂鞭袂出康衢。猖狂乱打貔貅鼓，<br>　　懒慢迟修鸳鹭书。老色渐来欺鬓发，闲情将欲傲簪裾。<br>　　苔钱遍地知多少，买得花枝不落无。
◎卷.6【秋夕书怀】刘兼<br>　　荒僻淹留岁已深，解龟无计恨难任。守方半会蛮夷语，<br>　　贺厦全忘燕雀心。夜静倚楼悲月笛，秋寒欹枕泣霜砧。<br>　　宦情总逐愁肠断，一箸鲈鱼直万金。<br>　　直气从来不入时，掩关慵更钓磻溪。斯文未丧宣尼叹，<br>　　吾道将穷阮籍悲。轻粉覆霜凝夜砌，乱金铺菊织秋篱。<br>　　南阳卧久无人问，薄命非才有可疑。
◎卷.7【春宵】刘兼<br>　　春云春日共朦胧，满院梨花半夜风。宿酒未醒珠箔卷，<br>　　艳歌初阕玉楼空。五湖范蠡才堪重，六印苏秦道不同。<br>　　再取素琴聊假寐，南柯灵梦莫相通。
◎卷.8【秋夕书怀呈戎州郎中】刘兼<br>　　素律初回枕簟凉，松风飘泊入华堂。谭鸡寂默纱窗静，<br>　　梦蝶萧条玉漏长。归去水云多阻隔，别来情绪足悲伤。<br>　　霜砧月笛休相引，只有离襟泪两行。<br>　　风送秋荷满鼻香，竹声敲玉近虚廊。梦回故国情方黯，<br>　　月过疏帘夜正凉。菱镜也知移艳态，锦书其奈隔年光。<br>　　鸾胶处处难寻觅，断尽相思寸寸肠。
◎卷.9【晚楼寓怀】刘兼<br>　　薄暮疏林宿鸟还，倚楼垂袂复凭栏。月沈江底珠轮净，<br>　　云锁峰头玉叶寒。刘毅暂贫虽壮志，冯唐将老自低颜。<br>　　无言独对秋风立，拟把朝簪换钓竿。
◎卷.10【征妇怨】刘兼<br>　　金闺寂寞罢妆台，玉箸阑干界粉腮。花落掩关春欲暮，<br>　　月圆欹枕梦初回。鸾胶岂续愁肠断，龙剑难挥别绪开。<br>　　曾寄锦书无限意，塞鸿何事不归来。
◎卷.11【对镜】刘兼<br>　　青镜重磨照白须，白须撚闲意何如。故园迢递千山外，<br>　　荒郡淹留四载馀。风送竹声侵枕簟，月移花影过庭除。<br>　　秋霜满领难消释，莫读离骚失意书。
◎卷.12【春燕】刘兼<br>　　多时窗外语呢喃，只要佳人卷绣帘。大厦已成须庆贺，<br>　　高门频入莫憎嫌。花间舞蝶和香趁，江畔春泥带雨衔。<br>　　栖息数年情已厚，营巢争肯傍他檐。
◎卷.13【春晚寓怀】刘兼<br>　　一承兑泽莅方州，八度春光照郡楼。好景几将官吏醉，<br>　　名山时领管弦游。空花任尔频侵眼，老雪从他渐满头。<br>　　归去杜陵池阁在，只能欢笑不能愁。
◎卷.14【中春宴游】刘兼<br>　　二月风光似洞天，红英翠萼簇芳筵。楚王云雨迷巫峡，<br>　　江令文章媚蜀笺。歌黛入颦春袖敛，舞衣新绣晓霞鲜。<br>　　酒阑香袂初分散，笑指渔翁钓暮烟。
◎卷.15【春晚闲望】刘兼<br>　　东风满地是梨花，只把琴心殢酒家。立处晚楼横短笛，<br>　　望中春草接平沙。雁行断续晴天远，燕翼参差翠幕斜。<br>　　归计未成头欲白，钓舟烟浪思无涯。
◎卷.16【秋夕书事】刘兼<br>　　摇落江天万木空，雁行斜戛塞垣风。征闺捣月离愁远，<br>　　旧馆眠云旅梦通。郢客岂能陪下里，皋禽争肯恋樊笼。<br>　　此心旷荡谁相会，尽在南华十卷中。
◎卷.17【莲塘霁望】刘兼<br>　　新秋菡萏发红英，向晚风飘满郡馨。万叠水纹罗乍展，<br>　　一双鸂鶒绣初成。采莲女散吴歌阕，拾翠人归楚雨晴。<br>　　远岸牧童吹短笛，蓼花深处信牛行。
◎卷.18【送从弟舍人入蜀】刘兼<br>　　嘉陵江畔饯行车，离袂难分十里馀。慷慨莫夸心似铁，<br>　　留连不觉泪成珠。风光川谷梅将发，音信云天雁未疏。<br>　　立马举鞭无限意，会稀别远拟何如。
◎卷.19【新回车院筵上作】刘兼<br>　　回车院子未回车，三载疲民咏袴襦。借寇已承英主诏，<br>　　乞骸须上老臣书。黄金蜀柳笼朱户，碧玉湘筠映绮疏。<br>　　因问满筵诗酒客，锦江何处有鲈鱼。
◎卷.20【寄长安郑员外】刘兼<br>　　屈指良交十四人，隙驹风烛渐为尘。当初花下三秦客，<br>　　只有天涯二老身。乘醉几同游北内，寻芳多共谒东邻。<br>　　此时阻隔关山远，月满江楼泪满巾。
◎卷.21【咸阳怀古】刘兼<br>　　高秋咸镐起霜风，秦汉荒陵树叶红。七国斗鸡方贾勇，<br>　　中原逐鹿更争雄。南山漠漠云常在，渭水悠悠事旋空。<br>　　立马举鞭遥望处，阿房遗址夕阳东。
◎卷.22【春怨】刘兼<br>　　绣林红岸落花钿，故去新来感自然。绝塞杪春悲汉月，<br>　　长林深夜泣缃弦。锦书雁断应难寄，菱镜鸾孤貌可怜。<br>　　独倚画屏人不会，梦魂才别戍楼边。
◎卷.23【登楼寓望】刘兼<br>　　凭高多是偶汍澜，红叶何堪照病颜。万叠云山供远恨，<br>　　一轩风物送秋寒。背琴鹤客归松径，横笛牛童卧蓼滩。<br>　　独倚郡楼无限意，夕阳西去水东还。
◎卷.24【江岸独步】刘兼<br>　　醉卓寒筇傍水行，渔翁不会独吟情。龟能顾印谁相重，<br>　　鹤偶乘轩自可轻。簪组百年终长物，文章千古亦虚名。<br>　　是非得丧皆闲事，休向南柯与梦争。
◎卷.25【江楼望乡寄内】刘兼<br>　　独上江楼望故乡，泪襟霜笛共凄凉。云生陇首秋虽早，<br>　　月在天心夜已长。魂梦只能随蛱蝶，烟波无计学鸳鸯。<br>　　蜀笺都有三千幅，总写离情寄孟光。
◎卷.26【命妓不至】刘兼<br>　　琴中难挑孰怜才，独对良宵酒数杯。苏子黑貂将已尽，<br>　　宋弘青鸟又空回。月穿净牖霜成隙，风卷残花锦作堆。<br>　　欹枕梦魂何处去，醉和春色入天台。
◎卷.27【宣赐锦袍设上赠诸郡客】刘兼<br>　　十月芙蓉花满枝，天庭驿骑赐寒衣。将同玉蝶侵肌冷，<br>　　也遣金鹏遍体飞。夜卧始知多忝窃，昼行方觉转光辉。<br>　　深冬若得朝丹阙，太华峰前衣锦归。
◎卷.28【晨鸡】刘兼<br>　　朱冠金距彩毛身，昧爽高声已报晨。作瑞莫惭先贡楚，<br>　　擅场须信独推秦。淮南也伴升仙犬，函谷曾容借晓人。<br>　　此日卑栖随饮啄，宰君驱我亦相驯。
◎卷.29【芳春】刘兼<br>　　微雨微风隔画帘，金炉檀炷冷慵添。桃花满地春牢落，<br>　　柳絮成堆雪弃嫌。宝瑟不能邀卓氏，彩毫何必梦江淹。<br>　　宦情归兴休相挠，隼旆渔舟总未厌。
◎卷.30【春游】刘兼<br>　　柳成金穗草如茵，载酒寻花共赏春。<br>　　先入醉乡君莫问，十年风景在三秦。<br>　　摇摇离绪不能持，满郡花开酒熟时。羞听黄莺求善友，<br>　　强随绿柳展愁眉。隔云故国山千叠，傍水芳林锦万枝。<br>　　圣主未容归北阙，且将勤俭抚南夷。
◎卷.31【重阳感怀】刘兼<br>　　重阳不忍上高楼，寒菊年年照暮秋。万叠故山云总隔，<br>　　两行乡泪血和流。黄茅莽莽连边郡，红叶纷纷落钓舟。<br>　　归计未成年渐老，茱萸羞戴雪霜头。<br>　　载花乘酒上高山，四望秋空八极宽。蜀国江山存不得，<br>　　刘家豚犬取何难。张仪旧壁苍苔厚，葛亮荒祠古木寒。<br>　　独对斜阳更惆怅，锦江东注似波澜。
◎卷.32【宴游池馆】刘兼<br>　　绮筵金碧照芳菲，酒满瑶卮水满池。去岁南岐离郡日，<br>　　今春东蜀看花时。俭莲发脸当筹著，绪柳生腰按柘枝。<br>　　座客半酣言笑狎，孔融怀抱正怡怡。
◎卷.33【寄高书记】刘兼<br>　　齐朝庆裔祖敖曹，麟角无双凤九毛。声价五侯争辟命，<br>　　文章一代振风骚。醉琴自寄陶家意，梦枕谁听益郡刀。<br>　　补衮应星曾奏举，北山南海孰为高。
◎卷.34【再见从弟舍人】刘兼<br>　　屈指依稀十五年，鸾台秘阁位相悬。分飞淮甸雁行断，<br>　　重见江楼蟾影圆，滞迹未偕朝北阙，高才方命入西川。<br>　　愿君通理须还早，拜庆慈亲几杖前。
◎卷.35【春昼醉眠】刘兼<br>　　朱栏芳草绿纤纤，欹枕高堂卷画帘。处处落花春寂寂，<br>　　时时中酒病恹恹。塞鸿信断虽堪讶，梁燕词多且莫嫌。<br>　　自有卷书销永日，霜华未用鬓边添。
◎卷.36【中夏昼卧】刘兼<br>　　寂寂无聊九夏中，傍檐依壁待清风。<br>　　壮图奇策无人问，不及南阳一卧龙。
◎卷.37【春夕寓兴】刘兼<br>　　忘忧何必在庭萱，是事悠悠竟可宽。酒病未能辞锦里，<br>　　春狂又拟入桃源。风吹杨柳丝千缕，月照梨花雪万团。<br>　　闲泥金徽度芳夕，幽泉石上自潺湲。
◎卷.38【春夜】刘兼<br>　　薄薄春云笼皓月，杏花满地堆香雪。<br>　　醉垂罗袂倚朱栏，小数玉仙歌未阕。
◎卷.39【访饮妓不遇，招酒徒不至】刘兼<br>　　小桥流水接平沙，何处行云不在家。毕卓未来轻竹叶，<br>　　刘晨重到殢桃花。琴樽冷落春将尽，帏幌萧条日又斜。<br>　　回首却寻芳草路，金鞍拂柳思无涯。
◎卷.40【春宴河亭】刘兼<br>　　柳摆轻丝拂嫩黄，槛前流水满池塘。一筵金翠临芳岸，<br>　　四面烟花出粉墙。舞袖逐风翻绣浪，歌尘随燕下雕梁。<br>　　蛮笺象管休凝思，且放春心入醉乡。
◎卷.41【蜀都道中】刘兼<br>　　剑关云栈乱峥嵘，得丧何由险与平。千载龟城终失守，<br>　　一堆鬼录漫留名。季年必不延昏主，薄赏那堪激懦兵。<br>　　李特后来多二世，纳降归拟尽公卿。
◎卷.42【万葛树】刘兼<br>　　叶如羽盖岂堪论，百步清阴锁绿云。善政已闻思召伯，<br>　　英风偏称号将军。静铺讲席麟经润，高拂□枝兔影分。<br>　　更有岁寒霜雪操，莫将樗栎拟相群。
◎卷.43【春夕遣怀】刘兼<br>　　穷通分定莫凄凉，且放欢情入醉乡。范蠡扁舟终去相，<br>　　冯唐半世只为郎。风飘玉笛梅初落，酒泛金樽月未央。<br>　　休把虚名挠怀抱，九原丘陇尽侯王。
◎卷.44【西斋】刘兼<br>　　西斋新竹两三茎，也有风敲碎玉声。<br>　　莫恨移来栏槛远，譬如元本此间生。
◎卷.45【新蝉】刘兼<br>　　齐女屏帏失旧容，侍中冠冕有芳踪。翅翻晚鬓寻香露，<br>　　声引秋丝逐远风。旅馆听时髭欲白，戍楼闻处叶多红。<br>　　只知送恨添愁事，谁见凌霄羽蜕功。
◎卷.46【寄滑州文秀大师】刘兼<br>　　分飞屈指十三年，菡萏峰前别社莲。薄宦偶然来左蜀，<br>　　孤云何事在南燕。一封瑶简音初达，两处金沙色共圆。<br>　　珍重汤休惠佳句，郡斋吟久不成眠。
◎卷.47【中春登楼】刘兼<br>　　金杯不以涤愁肠，江郡芳时忆故乡。两岸烟花春富贵，<br>　　一楼风月夜凄凉。王章莫耻牛衣泪，潘岳休惊鹤鬓霜。<br>　　归去莲花归未得，白云深处有茅堂。<br>　　古今通塞莫咨嗟，谩把霜髯敌岁华。失手已惭蛇有足，<br>　　用心休为鼠无牙。九天云净方怜月，一夜风高便厌花。<br>　　独倚郡楼人不会，钓舟春浪接平沙。
◎卷.48【自遣】刘兼<br>　　未上亨衢独醉吟，赋成无处博黄金。家人莫问张仪舌，<br>　　国士须知豫让心。照乘始堪沽善价，阳春争忍混凡音。<br>　　鹍鹏鳞翼途程在，九万风云海浪深。
◎卷.49【偶有下殇，因而自遣】刘兼<br>　　彭寿殇龄共两空，幻泡缘影梦魂中。缺圆宿会长如月，<br>　　飘忽浮生疾似风。修短百年先后定，贤愚千古是非同。<br>　　南柯太守知人意，休问陶陶塞上翁。
◎卷.50【倦学】刘兼<br>　　乐广亡来冰镜稀，宓妃嫫母混妍媸。且于雾里藏玄豹，<br>　　休向窗中问碧鸡。百氏典坟空自苦，一堆萤雪竟谁知。<br>　　门前春色芳如画，好掩书斋任所之。
◎卷.51【去年今日】刘兼<br>　　去年今日到荣州，五骑红尘入郡楼。貔虎只知迎太守，<br>　　蛮夷不信是儒流。奸豪已息时将泰，疲瘵全苏岁又周。<br>　　圣主若容辞重禄，便归烟水狎群鸥。
◎卷.52【昼寝】刘兼<br>　　花落青苔锦数重，书淫不觉避春慵。恣情枕上飞庄蝶，<br>　　任尔云间骋陆龙。玉液未能消气魄，牙签方可涤昏蒙。<br>　　起来已被诗魔引，窗外寒敲翠竹风。
◎卷.53【郡斋寓兴】刘兼<br>　　依约樊川似旭川，郡斋风物尽萧然。秋庭碧藓铺云锦，<br>　　晚阁红蕖簇水仙。醉笔语狂挥粉壁，歌梁尘乱拂花钿。<br>　　情怀放荡无羁束，地角天涯亦信缘。
◎卷.54【郡楼闲望书怀】刘兼<br>　　郡城楼阁绕江滨，风物清秋入望频。铜鼓祭龙云塞庙，<br>　　芦花飘市雪粘人。莲披净沼群香散，鹭点寒烟玉片新。<br>　　归去杜陵池馆在，且将朝服拂埃尘。
◎卷.55【玉烛花】刘兼<br>　　袅袅香英三四枝，亭亭红艳照阶墀。正当晚槛初开处，<br>　　却似春闱就试时。少女不吹方熠爚，东君偏惜未离披。<br>　　夜深斜倚朱栏外，拟把邻光借与谁。
◎卷.56【从弟舍人惠茶】刘兼<br>　　曾求芳茗贡芜词，果沐颁沾味甚奇。龟背起纹轻炙处，<br>　　云头翻液乍烹时。老丞倦闷偏宜矣，旧客过从别有之。<br>　　珍重宗亲相寄惠，水亭山阁自携持。
◎卷.57【再看光福寺牡丹】刘兼<br>　　去年曾看牡丹花，蛱蝶迎人傍彩霞。今日再游光福寺，<br>　　春风吹我入仙家。当筵芬馥歌唇动，倚槛娇羞醉眼斜。<br>　　来岁未朝金阙去，依前和露载归衙。
◎卷.58【海棠花】刘兼<br>　　淡淡微红色不深，依依偏得似春心。烟轻虢国颦歌黛，<br>　　露重长门敛泪衿。低傍绣帘人易折，密藏香蕊蝶难寻。<br>　　良宵更有多情处，月下芬芳伴醉吟。
◎卷.59【新竹】刘兼<br>　　近窗卧砌两三丛，佐静添幽别有功。影镂碎金初透月，<br>　　声敲寒玉乍摇风。无凭费叟烟波碧，莫信湘妃泪点红。<br>　　自是子猷偏爱尔，虚心高节雪霜中。
◎卷.60【木芙蓉】刘兼<br>　　素灵失律诈风流，强把芳菲半载偷。是叶葳蕤霜照夜，<br>　　此花烂熳火烧秋。谢莲色淡争堪种，陶菊香秾亦合羞。<br>　　谁道金风能肃物，因何厚薄不相侔。
◎卷.61【送二郎君归长安】刘兼<br>　　我儿辞去泪双流，蜀郡秦川两处愁。红叶满山归故国，<br>　　黄茅遍地住他州。荷衣晓挂惭官吏，菱镜秋窥讶鬓髹。<br>　　好向云泉营旧隐，莫教庄叟畏牺牛。
◎卷.62【送文英大师】刘兼<br>　　屈指平阳别社莲，蟾光一百度曾圆。孤云自在知何处，<br>　　薄宦参差亦信缘。山郡披风方穆若，花时分袂更凄然。<br>　　摇鞭相送嘉陵岸，回首群峰隔翠烟。
◎卷.63【酬勾评事】刘兼<br>　　闲庭欹枕正悲秋，忽觉新编浣远愁。才薄只愁安雁户，<br>　　年高空忆复渔舟。鹭翘皓雪临汀岸，莲袅红香匝郡楼。<br>　　对景却惭无藻思，南金荆玉卒难酬。
◎卷.64【初至郡界】刘兼<br>　　嘉陵江畔接荣川，两畔旌旗下濑船。郡印已分炎瘴地，<br>　　朝衣犹惹御炉烟。莲塘小饮香随艇，月榭高吟水压天。<br>　　锦字莫嫌归路远，华夷一统太平年。
◎卷.65【到郡后有寄】刘兼<br>　　蜀路新修尽坦平，交亲深幸再逢迎。正当返袂思乡国，<br>　　却似归家见弟兄。沾泽只惭尧綍重，溯流还喜范舟轻。<br>　　欲将感恋裁书旨，多少鱼笺写得成。
◎卷.66【长春节】刘兼<br>　　圣朝佳节遇长春，跪捧金炉祝又焚。宝藏发来天地秀，<br>　　兵戈销后帝皇尊。太平基址千年永，混一车书万古存。<br>　　更有馨香满芳槛，和风迟日在兰荪。
◎卷.67【登郡楼书事】刘兼<br>　　偶奉纶书莅旭川，郡楼嘉致尽依然。松欹鸟道云藏寺，<br>　　月满渔舟水浸天。望帝古祠花簇簇，锦城归路草芊芊。<br>　　有时倚槛垂双袂，故国风光似眼前。
◎卷.68【旭川祁宰思家而卒，因述意呈秦川知己】刘兼<br>　　岁稔民康绝讼论，政成公暇自由身。朝看五马闲如社，<br>　　夜拥双姬暖似春。家计不忧凭冢子，官资无愧是朝臣。<br>　　岂同龌龊祁员外，至死悲凉一妇人。
◎卷.69【登郡楼书怀】刘兼<br>　　烟雨楼台渐晦冥，锦江澄碧浪花平。卞和未雪荆山耻，<br>　　庄舄空伤越国情。天际寂寥无雁下，云端依约有僧行。<br>　　登高欲继离骚咏，魂断愁深写不成。<br>　　边郡荒凉悲且歌，故园迢递隔烟波。琴声背俗终如是，<br>　　剑气冲星又若何。朝客渐通书信少，钓舟频引梦魂多。<br>　　北山更有移文者，白首无尘归去么。<br>　　莫嗔阮氏哭途穷，万代深沈恨亦同。瑞玉岂知将抵鹊，<br>　　铅刀何事却屠龙。九夷欲适嗟吾道，五柳终归效古风。<br>　　独倚郡楼无限意，满江烟雨正冥濛。
◎卷.70【偶闻官吏举请，辄有一篇寄从弟舍人】刘兼<br>　　官吏潜陈借寇词，宦情乡梦两相违。青城锦水无心住，<br>　　紫阁莲峰有意归。张翰鲈鱼因醉忆，孟光书信近春稀。<br>　　黄茅瘴色看看起，贪者犹疑别是机。
◎卷.71【诫是非】刘兼<br>　　巧舌如簧总莫听，是非多自爱憎生。三人告母虽投杼，<br>　　百犬闻风只吠声。辨玉且宽和氏罪，诬金须认不疑情。<br>　　因思畴昔游谈者，六国交驰亦受烹。
◎卷.72【简竖儒】刘兼<br>　　蹄涔岂信有沧浪，萤火何堪并太阳。渊奥未曾探禹穴，<br>　　矜夸便拟越丘墙。小巫神气终须怯，下里音声必不长。<br>　　近日冰壶多晦昧，虎皮羊质也观光。
◎卷.73【贻诸学童】刘兼<br>　　横经叉手步还趋，积善方知庆有馀。五个小雏离学院，<br>　　一行新雁入贫居。攘羊告罪言何直，舐犊牵情理岂虚。<br>　　劝汝立身须苦志，月中丹桂自扶疏。<br>第七百六十七卷
◎卷.1【吴·黄金车】孙元晏<br>　　分擘山河即渐开，许昌基业已倾颓。<br>　　黄金车与斑斓耳，早个须知入谶来。
◎卷.2【吴·赤壁】孙元晏<br>　　会猎书来举国惊，只应周鲁不教迎。<br>　　曹公一战奔波后，赤壁功传万古名。
◎卷.3【吴·鲁肃指囷】孙元晏<br>　　破产移家事亦难，佐吴从此霸江山。<br>　　争教不立功勋得，指出千囷如等闲。
◎卷.4【吴·甘宁斫营】孙元晏<br>　　夜深偷入魏军营，满寨惊忙火似星。<br>　　百口宝刀千匹绢，也应消得与甘宁。
◎卷.5【吴·徐盛】孙元晏<br>　　欲把江山鼎足分，邢真衔册到江南。<br>　　当时将相谁堪重，徐盛将军最不甘。
◎卷.6【吴·鲁肃】孙元晏<br>　　斫案兴言断众疑，鼎分从此定雄雌。<br>　　若无子敬心相似，争得乌林破魏师。
◎卷.7【吴·武昌】孙元晏<br>　　西塞山高截九垓，谶谣终日自相催。<br>　　武昌鱼美应难恋，历数须归建业来。
◎卷.8【吴·顾雍】孙元晏<br>　　赞国经纶更有谁，蔡公相叹亦相师。<br>　　贵为丞相封侯了，归后家人总不知。
◎卷.9【吴·吕蒙】孙元晏<br>　　幼小家贫实可哀，愿征行去志难回。<br>　　不探虎穴求身达，争得人间富贵来。
◎卷.10【吴·介象】孙元晏<br>　　好道君王遇亦难，变通灵异几多般。<br>　　介先生有神仙术，钓得鲈鱼在玉盘。
◎卷.11【吴·濡须坞】孙元晏<br>　　风揭洪涛响若雷，枕波为垒险相隈。<br>　　莫言有个濡须坞，几度曹公失志回。
◎卷.12【吴·周泰】孙元晏<br>　　名与诸公又不同，金疮痕在满身中。<br>　　不将御盖宣恩泽，谁信将军别有功。
◎卷.13【吴·张纮】孙元晏<br>　　东部张公与众殊，共施经略赞全吴。<br>　　陈琳漫自称雄伯，神气应须怯大巫。
◎卷.14【吴·太史慈】孙元晏<br>　　圣德招贤远近知，曹公心计却成欺。<br>　　陈韩昔日尝投楚，岂是当归召得伊。
◎卷.15【吴·孙坚后】孙元晏<br>　　委存张公翊圣材，几将贤德赞文台。<br>　　争教不霸江山得，日月征曾入梦来。
◎卷.16【吴·陆统】孙元晏<br>　　将军身殁有儿孤，虎子为名教读书。<br>　　更向宫中教骑马，感君恩重合何如。
◎卷.17【吴·青盖】孙元晏<br>　　历数将终势已摧，不修君德更堪哀。<br>　　被他青盖言相误，元是须教入晋来。
◎卷.18【晋·七宝鞭】孙元晏<br>　　天命须知岂偶然，乱臣徒欲用兵权。<br>　　圣谟庙略还应别，浑不消他七宝鞭。
◎卷.19【晋·庾悦鹅炙】孙元晏<br>　　春暖江南景气新，子鹅炙美就中珍。<br>　　庾家厨盛刘公困，浑弗相贻也恼人。
◎卷.20【晋·谢玄】孙元晏<br>　　百万兵来逼合肥，谢玄为将统雄师。<br>　　旌旗首尾千馀里，浑不消他一局棋。
◎卷.21【晋·谢混】孙元晏<br>　　尚主当初偶未成，此时谁合更关情。<br>　　可怜谢混风华在，千古翻传禁脔名。
◎卷.22【晋·陆玩】孙元晏<br>　　陆公高论亦由衷，谦让还惭未有功。<br>　　天下忠良人欲尽，始应交我作三公。
◎卷.23【晋·王坦之】孙元晏<br>　　晋祚安危只此行，坦之何必苦忧惊。<br>　　谢公合定寰区在，争遣当时事得成。
◎卷.24【晋·蒲葵扇】孙元晏<br>　　抛舍东山岁月遥，几施经略挫雄豪。<br>　　若非名德喧寰宇，争得蒲葵价数高。
◎卷.25【晋·王郎】孙元晏<br>　　太尉门庭亦甚高，王郎名重礼相饶。<br>　　自家妻父犹如此，谁更逢君得折腰。
◎卷.26【晋·刘毅】孙元晏<br>　　绕床堪壮喝卢声，似铁容仪众尽惊。<br>　　二十七人同举义，几人全得旧功名。
◎卷.27【晋·王恭】孙元晏<br>　　春风濯濯柳容仪，鹤氅神情举世推。<br>　　可惜教君仗旄钺，枉将心地托牢之。
◎卷.28【晋·谢公赌墅】孙元晏<br>　　发遣将军欲去时，略无情挠只贪棋。<br>　　自从乞与羊昙后，赌墅功成更有谁。
◎卷.29【晋·苻坚投箠】孙元晏<br>　　投箠填江语未终，谢安乘此立殊功。<br>　　三台星烂乾坤在，且与张华死不同。
◎卷.30【晋·卫玠】孙元晏<br>　　叔宝羊车海内稀，山家女婿好风姿。<br>　　江东士女无端甚，看杀玉人浑不知。
◎卷.31【晋·郭璞脱襦】孙元晏<br>　　吟坐因思郭景纯，每言穷达似通神。<br>　　到头分命难移改，解脱青襦与别人。
◎卷.32【晋·庾楼】孙元晏<br>　　江州楼上月明中，从事同登眺远空。<br>　　玉树忽薶千载后，有谁重此继清风。
◎卷.33【晋·新亭】孙元晏<br>　　容易乘虚逼帝畿，满江艛橹与旌旗。<br>　　卢循若解新亭上，胜负还应未可知。
◎卷.34【宋·大岘】孙元晏<br>　　大岘才过喜可知，指空言已副心期。<br>　　公孙计策嗟无用，天与南朝作霸基。
◎卷.35【宋·放宫人】孙元晏<br>　　纳谏廷臣免犯颜，自然恩可霸江山。<br>　　姚兴侍女方承宠，放出宫闱若等闲。
◎卷.36【宋·借南苑】孙元晏<br>　　人主词应不偶然，几人曾说笑掀天。<br>　　不知南苑今何在，借与张公三百年。
◎卷.37【宋·谢澹云霞友】孙元晏<br>　　仗气凌人岂可亲，只将范泰是知闻。<br>　　缘何唤作云霞友，却恐云霞未似君。
◎卷.38【宋·乌衣巷】孙元晏<br>　　古迹荒基好叹嗟，满川吟景只烟霞。<br>　　乌衣巷在何人住，回首令人忆谢家。
◎卷.39【宋·袁粲】孙元晏<br>　　负才尚气满朝知，高卧闲吟见客稀。<br>　　独步何人识袁尹，白杨郊外醉方归。
◎卷.40【宋·刘伯龙】孙元晏<br>　　位重何如不厌贫，伯龙孤子只修身。<br>　　固知生计还须有，穷鬼临时也笑人。
◎卷.41【宋·王方平】孙元晏<br>　　拂衣耕钓已多时，江上山前乐可知。<br>　　著却貂裘将采药，任他人唤作渔师。
◎卷.42【宋·黄罗襦】孙元晏<br>　　戚属群臣尽见猜，预忧身后又堪哀。<br>　　到头委付何曾是，虚把罗襦与彦回。
◎卷.43【宋·谢朏】孙元晏<br>　　谢家诸子尽兰香，各震芳名满帝乡。<br>　　惟有千金更堪重，只将高卧向齐王。
◎卷.44【宋·羊玄保】孙元晏<br>　　运命将来各有期，好官才阙即思之。<br>　　就中堪爱羊玄保，偏受君王分外知。
◎卷.45【齐·谢朏】孙元晏<br>　　解玺传呼诏侍中，却来高卧岂疏慵。<br>　　此时忠节还希有，堪羡君王特地容。
◎卷.46【齐·小儿执烛】孙元晏<br>　　谢公情量已难量，忠宋心诚岂暂忘。<br>　　执烛小儿浑放去，略无言语与君王。
◎卷.47【齐·王僧祐】孙元晏<br>　　肯与公卿作等伦，澹然名德只推君。<br>　　任他车骑来相访，箫鼓盈庭似不闻。
◎卷.48【齐·王僧虔】孙元晏<br>　　位高名重不堪疑，恳让仪同帝亦知。<br>　　不学常流争进取，却忧门有二台司。
◎卷.49【齐·明帝裹蒸】孙元晏<br>　　至尊尊贵异人间，御膳天厨岂等闲。<br>　　惜得裹蒸无用处，不如安霸取江山。
◎卷.50【齐·郁林王】孙元晏<br>　　强哀强惨亦从伊，归到私庭喜可知。<br>　　喜字漫书三十六，到头能得几多时。
◎卷.51【齐·何氏小山】孙元晏<br>　　显达何曾肯系心，筑居郊外好园林。<br>　　赚他谢朏出山去，赢得高名直至今。
◎卷.52【齐·王伦之】孙元晏<br>　　豫章太守重词林，图画陈蕃与华歆。<br>　　更奠子将并孺子，为君千载作知音。
◎卷.53【齐·潘妃】孙元晏<br>　　曾步金莲宠绝伦，岂甘今日委埃尘。<br>　　玉儿还有怀恩处，不肯将身嫁小臣。
◎卷.54【齐·王亮】孙元晏<br>　　后见梁王未免哀，奈何无计拯倾颓。<br>　　若教彼相颠扶得，争遣明公到此来。
◎卷.55【梁·分宫女】孙元晏<br>　　涤荡齐宫法令新，分张宫女二千人。<br>　　可怜无限如花貌，重见世间桃李春。
◎卷.56【梁·马仙埤】孙元晏<br>　　齐朝太守不甘降，忠节当时动四方。<br>　　义士要教天下见，且留君住待袁昂。
◎卷.57【梁·勍敌】孙元晏<br>　　传闻天子重儒才，特为皇华绮宴开。<br>　　今日方惊遇勍敌，此人元自北朝来。
◎卷.58【梁·蔡撙】孙元晏<br>　　紫茄白苋以为珍，守任清真转更贫。<br>　　不饮吴兴郡中水，古今能有几多人。
◎卷.59【梁·楚祠】孙元晏<br>　　曾与萧侯醉玉杯，此时神影尽倾颓。<br>　　莫云千古无灵圣，也向西川助敌来。
◎卷.60【梁·谢朏小舆】孙元晏<br>　　小舆升殿掌钧台，不免无憀却忆回。<br>　　应恨被他何胤误，悔先容易出山来。
◎卷.61【梁·八关斋】孙元晏<br>　　依凭金地甚虔诚，忍溺空王为圣明。<br>　　内殿设斋申祷祝，岂无功德及台城。
◎卷.62【梁·庾信】孙元晏<br>　　苦心词赋向谁谈，沦落周朝志岂甘。<br>　　可惜多才庾开府，一生惆怅忆江南。
◎卷.63【陈·王僧辨】孙元晏<br>　　彼此英雄各有名，石头高卧拟争衡。<br>　　当时堪笑王僧辨，待欲将心托圣明。
◎卷.64【陈·武帝蚌盘】孙元晏<br>　　金翠丝黄略不舒，蚌盘清宴意何如。<br>　　岂知三阁繁华日，解为君王妙破除。
◎卷.65【陈·虞居士】孙元晏<br>　　苦谏将军总不知，几随烟焰作尘飞。<br>　　东山居士何人识，惟有君王却许归。
◎卷.66【陈·姚察】孙元晏<br>　　曾佐徐陵向北游，剖陈疑事动名流。<br>　　却归掌选清何甚，一匹花綀不肯收。
◎卷.67【陈·宣帝伤将卒】孙元晏<br>　　前后兵师战胜回，百馀城垒尽归来。<br>　　当时将卒应知感，况得君王为举哀。
◎卷.68【陈·临春阁】孙元晏<br>　　临春高阁上侵云，风起香飘数里闻。<br>　　自是君王正沈醉，岂知消息报隋军。
◎卷.69【陈·结绮阁】孙元晏<br>　　结绮高宜眺海涯，上凌丹汉拂云霞。<br>　　一千朱翠同居此，争奈恩多属丽华。
◎卷.70【陈·望仙阁】孙元晏<br>　　多少沈檀结筑成，望仙为号倚青冥。<br>　　不知孔氏何形状，醉得君王不解醒。
◎卷.71【陈·三阁】孙元晏<br>　　三阁相通绮宴开，数千朱翠绕周回。<br>　　只知断送君王醉，不道韩擒已到来。
◎卷.72【陈·狎客】孙元晏<br>　　八宫妃尽赋篇章，风揭歌声锦绣香。<br>　　选得十人为狎客，有谁能解谏君王。
◎卷.73【陈·淮水】孙元晏<br>　　文物衣冠尽入秦，六朝繁盛忽埃尘。<br>　　自从淮水干枯后，不见王家更有人。
◎卷.74【陈·江令宅】孙元晏<br>　　不向南朝立谏名，旧居基在事分明。<br>　　令人惆怅江中令，只作篇章过一生。
◎卷.75【陈·后庭舞】孙元晏<br>　　嬿婉回风态若飞，丽华翘袖玉为姿。<br>　　后庭一曲从教舞，舞破江山君未知。<br>第七百六十八卷
◎卷.1【班婕妤（一作严武诗）】严识玄<br>　　贱妾如桃李，君王若岁时。秋风一已劲，摇落不胜悲。<br>　　寂寂苍苔满，沈沈绿草滋。繁华非此日，指辇竞何辞。
◎卷.2【赋得御制句朔野阵云飞】何象<br>　　塞日穿痕断，边鸿背影飞。缥缈浮黄屋，阴沈护御衣。
◎卷.3【宿金河戍】张震<br>　　朝发铁麟驿，夕宿金河戍。奔波急王程，一日千里路。<br>　　但见容鬓改，不知岁华暮。悠悠沙漠行，王事弥多故。
◎卷.4【补新宫（新宫三章，章八句）】丘光庭<br>　　奂奂新宫，礼乐其融。尔德惟贤，尔□维忠。<br>　　为忠以公，斯筵是同。人之醉我，与我延宾。<br>　　奂奂新宫，既奂而轮。其固如山，其俨如云。<br>　　其寝斯安，□□□分。我既考落，以燕群臣。<br>　　奂奂新宫，既祭既延。我□□镛，于以醉贤。<br>　　有礼无愆，我有斯宫。斯宫以安，康后万年。
◎卷.5【补茅鸱（茅鸱四章，章八句）】丘光庭<br>　　茅鸱茅鸱，无集我冈。汝食汝饱，莫我为祥。<br>　　愿弹去汝，来彼凤凰。来彼凤凰，其仪有章。<br>　　茅鸱茅鸱，无啄我雀。汝食汝饱，莫我肯略。<br>　　愿弹去汝，来彼瑞鹊。来彼瑞鹊，其音可乐。<br>　　茅鸱茅鸱，无搏鷅鶹。汝食汝饱，莫我为休。<br>　　愿弹去汝，来彼鳲鸠。来彼鳲鸠，食子其周。<br>　　茅鸱茅鸱，无ew我陵。汝食汝饱，莫我好声。<br>　　愿弹去汝，来彼苍鹰。来彼苍鹰，祭鸟是徵。
◎卷.6【瑕瑜不相掩】武翊黄<br>　　抱璞应难辨，妍媸每自融。贞姿偏特达，微玷遇磨砻。<br>　　泾渭流终异，瑕瑜自不同。半曾光透石，未掩气如虹。<br>　　缜密诚为智，包藏岂谓忠。停看分美恶，今得值良工。
◎卷.7【袁江口怀王司勋王吏部】李祜<br>　　京华不啻三千里，客泪如今一万双。<br>　　若个最为相忆处，青枫黄竹入袁江。
◎卷.8【赠进士李守微】韩屿<br>　　一定童颜老岁华，贫寒游历贵人家。炼成正气功应大，<br>　　养得元神道不差。舄曳鹤毛干毾e6，杖携筇节瘦槎牙。<br>　　如何蓬阆不归去，落尽蟠桃几度花。
◎卷.9【马上有见】李茂复<br>　　行尽疏林见小桥，绿杨深处有红蕉。<br>　　无端眼界无分别，安置心头不肯销。
◎卷.10【自叹】李茂复<br>　　落日西山近一竿，世间恩爱极难yR。<br>　　近来不作颠狂事，免被冤家恶眼看。
◎卷.11【赠吴圆（抒情诗）】李曜<br>　　经年理郡少欢娱，为习干戈间饮徒。<br>　　今日临行尽交割，分明收取媚川珠。
◎卷.12【答李曜】吴圆<br>　　曳履优容日日欢，须言达德倍汍澜。<br>　　韶光今已输先手，领得蠙珠掌上看。
◎卷.13【和訾家洲宴游】陆弘休<br>　　新春蕊绽訾家洲，信是南方最胜游。酒满百分殊不怕，<br>　　人添一岁更堪愁。莺声暗逐歌声艳，花态还随舞态羞。<br>　　莫惜今朝同酩酊，任他龟鹤与蜉蝣。
◎卷.14【题贾岛墓】安锜<br>　　倚恃才难继，昂藏貌不恭。骑驴冲大尹，夺卷忤宣宗。<br>　　驰誉超先辈，居官下我侬。司仓旧曹署，一见一心忡。
◎卷.15【赠别营妓卿卿】油蔚<br>　　怜君无那是多情，枕上相看直到明。日照绿窗人去住，<br>　　鸦啼红粉泪纵横。愁肠只向金闺断，白发应从玉塞生。<br>　　为报花时少惆怅，此生终不负卿卿。
◎卷.16【巢燕】胡玢<br>　　燕来巢我檐，我屋非高大。所贵儿童善，保尔无殃祸。<br>　　莫巢孀妇家，孀妇怨孤坐。妒尔长双飞，打尔危巢破。
◎卷.17【庐山桑落洲】胡玢<br>　　莫问桑田事，但看桑落洲。数家新住处，昔日大江流。<br>　　古岸崩欲尽，平沙长未休。想应百年后，人世更悠悠。
◎卷.18【石楠树】胡玢<br>　　本自清江石上生，移栽此处称闲情。青云士尽识珍木，<br>　　白屋人多唤俗名。重布绿阴滋藓色，深藏好鸟引雏声。<br>　　余今一日千回看，每度看来眼益明。
◎卷.19【句】胡玢<br>　　轮中别有物，光外更无空。（《咏月》）
◎卷.20【酒胡子】卢注<br>　　同心相遇思同欢，擎出酒胡当玉盘。盘中臲卼不自定，<br>　　四座清宾注意看。可亦不在心，否亦不在面，<br>　　徇客随时自圆转。酒胡五藏属他人，十分亦是无情劝。<br>　　尔不耕，亦不饥。尔不蚕，亦有衣。有眼不能分黼黻，<br>　　有口不能明是非。鼻何尖，眼何碧，仪形本非天地力。<br>　　雕镌匠意苦多端，翠帽朱衫巧妆饰。长安斗酒十千酤，<br>　　刘伶平生为酒徒。刘伶虚向酒中死，不得酒池中拍浮。<br>　　酒胡一滴不入眼，空令酒胡名酒胡。
◎卷.21【西施】卢注<br>　　惆怅兴亡系绮罗，世人犹自选青娥。<br>　　越王解破夫差国，一个西施已是多。
◎卷.22【题西施浣纱石】胡幽贞<br>　　一朝入紫宫，万古遗芳尘。至今溪边花，不敢娇青春。
◎卷.23【归四明】胡幽贞<br>　　海色连四明，仙舟去容易。天籍岂辄问，不是卑朝士。
◎卷.24【送人游邵州】狄焕<br>　　春江正渺渺，送别两依依。烟里棹将远，渡头人未归。<br>　　渔家侵叠浪，岛树挂残晖。况入湖湘路，那堪花乱飞。
◎卷.25【题柳】狄焕<br>　　天南与天北，此处影婆娑。翠色折不尽，离情生更多。<br>　　雨馀笼灞岸，烟暝夹隋河。自有佳名在，秦松继得么。
◎卷.26【咏南岳径松】狄焕<br>　　一阵雨声归岳峤，两条寒色下潇湘。<br>　　客吟晚景停孤棹，僧踏清阴彻上方。
◎卷.27【句】狄焕<br>　　数点当秋霁，不知何处峰。（《石楼晓望》）<br>　　更无声接续，空有影相随。（《孤雁》，见《诗话拾遗》）
◎卷.28【浔阳观水（一作韩喜诗）】韩溉<br>　　朝宗汉水接阳台，唅呀填坑吼作雷。莫见九江平稳去，<br>　　还从三峡嶮巇来。南经梦泽宽浮日，西出岷山劣泛杯。<br>　　直至沧溟涵贮尽，沈深不动浸昭回。
◎卷.29【水（一作韩喜诗）】韩溉<br>　　方圆不定性空求，东注沧溟早晚休。高截碧塘长耿耿，<br>　　远飞青嶂更悠悠。潇湘月浸千年色，梦泽烟含万古愁。<br>　　别有岭头呜咽处，为君分作断肠流。
◎卷.30【松】韩溉<br>　　倚空高槛冷无尘，往事闲徵梦欲分。翠色本宜霜后见，<br>　　寒声偏向月中闻。啼猿想带苍山雨，归鹤应和紫府云。<br>　　莫向东园竞桃李，春光还是不容君。
◎卷.31【柳】韩溉<br>　　雪尽青门弄影微，暖风迟日早莺归。如凭细叶留春色，<br>　　须把长条系落晖。彭泽有情还郁郁，隋堤无主自依依。<br>　　世间惹恨偏饶此，可是行人折赠稀。
◎卷.32【竹】韩溉<br>　　树色连云万叶开，王孙不厌满庭栽。凌霜尽节无人见，<br>　　终日虚心待凤来。谁许风流添兴咏，自怜潇洒出尘埃。<br>　　朱门处处多闲地，正好移阴覆翠苔。
◎卷.33【鹊】韩溉<br>　　才见离巢羽翼开，尽能轻飏出尘埃。人间树好纷纷占，<br>　　天上桥成草草回。几度送风临玉户，一时传喜到妆台。<br>　　若教颜色如霜雪，应与清平作瑞来。
◎卷.34【灯（一作韩喜诗）】韩溉<br>　　分影由来恨不同，绿窗孤馆两何穷。荧煌短焰长疑暗，<br>　　零落残花旋委空。几处隔帘愁夜雨，谁家当户怯秋风。<br>　　莫言明灭无多重，曾比人生一世中。
◎卷.35【句】韩溉<br>　　门掩落花人别后，窗含残月酒醒时。（《愁诗》，<br>　　见《吟窗杂录》）
◎卷.36【春怨（一作伊州歌）】金昌绪<br>　　打起黄莺儿，莫教枝上啼。啼时惊妾梦，不得到辽西。
◎卷.37【放猿】曾麻几<br>　　孤猿锁槛岁年深，放出城南百丈林。<br>　　绿水任从联臂饮，青山不用断肠吟。<br>第七百六十九卷
◎卷.1【观兄弟同夜成婚】郑轨<br>　　棠棣开双萼，夭桃照两花。分庭含佩响，隔扇偶妆华。<br>　　迎风俱似雪，映绮共如霞。今宵二神女，并在一仙家。
◎卷.2【夏弹琴（一作刘希戬诗，又作刘希夷诗）】刘戬<br>　　碧山本岑寂，素琴何清幽。弹为风入松，崖谷飒已秋。<br>　　庭鹤舞白雪，泉鱼跃洪流。予欲娱世人，明月难暗投。<br>　　感叹未终曲，泪下不可收。呜呼钟子期，零落归荒丘。<br>　　死而若有知，魂兮从我游。
◎卷.3【过函谷关】杨齐哲<br>　　地险崤函北，途经分陕东。逶迤众山尽，荒凉古塞空。<br>　　河光流晓日，树影散朝风。圣德今无外，何处是关中。
◎卷.4【伤死奴】刘夷道<br>　　丹籍生涯浅，黄泉归路深。不及江陵树，千秋长作林。
◎卷.5【侍宴赋得起坐弹鸣琴二首（此下俱互见杨师道集）】杨希道<br>　　北林鹊夜飞，南轩月初进。调弦发清徵，荡心祛褊吝。<br>　　变作离鸿声，还入思归引。长叹未终极，秋风飘素鬓。<br>　　丝传园客意，曲奏楚妃情。罕有知音者，空劳流水声。
◎卷.6【咏琴】杨希道<br>　　久擅龙门质，孤竦峄阳名。齐娥初发弄，赵女正调声。<br>　　嘉客勿遽反，繁弦曲未成。
◎卷.7【咏笙】杨希道<br>　　短长插凤翼，洪细摹鸾音。能令楚妃叹，复使荆王吟。<br>　　切切孤竹管，来应云和琴。
◎卷.8【咏舞】杨希道<br>　　二八如同雪，三春类早花。分行向烛转，一种逐风斜。
◎卷.9【咏妓（此下诗俱互见王绩集）】王勣<br>　　妖姬饰靓妆，窈窕出兰房。日照当轩影，风吹满路香。<br>　　早时歌扇薄，今日舞衫长。不应令曲误，持此试周郎。
◎卷.10【益州城西张超亭观妓】王勣<br>　　落日明歌席，行云逐舞人。江前飞暮雨，梁上下轻尘。<br>　　冶服看疑画，妆台望似春。高车勿遽返，长袖欲相亲。
◎卷.11【辛司法宅观妓】王勣<br>　　南国佳人至，北堂罗荐开。长裙随凤管，促柱送鸾杯。<br>　　云光身后落，雪态掌中回。到愁金谷晚，不怪玉山颓。
◎卷.12【秋池一枝莲】郭恭<br>　　秋至皆零落，凌波独吐红。托根方得所，未肯即随风。
◎卷.13【婕妤怨】张烜<br>　　贱妾裁纨扇，初摇明月姿。君王看舞席，坐起秋风时。<br>　　玉树清御路，金陈翳垂丝。昭阳无分理，愁寂任前期。
◎卷.14【长门怨（一作张循之诗）】张修之<br>　　长门落景尽，洞房秋月明。玉阶草露积，金屋网尘生。<br>　　妾妒今应改，君恩昔未平。寄语临邛客，何时作赋成。
◎卷.15【王昭君】梁献<br>　　图画失天真，容华坐误人。君恩不可再，妾命在和亲。<br>　　泪点关山月，衣销边塞尘。一闻阳鸟至，思绝汉宫春。
◎卷.16【芳树】符子珪<br>　　芳树宜三月，曈曈艳绮年。香交珠箔气，阴占绿庭烟。<br>　　小叶风吹长，繁花露濯鲜。遂令秾李儿，折取簪花钿。
◎卷.17【观妓】李何<br>　　向晚小乘游，朝来新上头。从来许长袖，未有客难留。
◎卷.18【邯郸侠少年】郑鏦<br>　　夜渡浊河津，衣中剑满身。兵符劫晋鄙，匕首刺秦人。<br>　　执事非无胆，高堂念有亲。昨缘秦苦赵，来往大梁频。
◎卷.19【玉阶怨】郑鏦<br>　　昔日同飞燕，今朝似伯劳。情深争掷果，宠罢怨残桃。<br>　　别殿春心断，长门夜树高。虽能不自悔，谁见旧衣褒。
◎卷.20【婕妤怨】郑鏦<br>　　南国承欢日，东方候晓时。那能妒褒姒，只爱笑唐儿。<br>　　宝叶随云髻，珠丝锻履綦。不知飞燕意，何事苦相疑。
◎卷.21【入塞曲】郑鏦<br>　　留滞边庭久，归思岁月赊。黄云同入塞，白首独还家。<br>　　宛马随秦草，胡人问汉花。还伤李都尉，独自没黄沙。
◎卷.22【赏残花】纥干著<br>　　零落多依草，芳香散著人。低檐一枝在，犹占满堂春。
◎卷.23【古仙词】纥干著<br>　　珠幡绛节晓霞中，汉武清斋待少翁。<br>　　不向人间恋春色，桃花自满紫阳宫。
◎卷.24【感春词】纥干著<br>　　未得鸣珂谒汉宫，江头寂寞向春风。<br>　　悲歌一曲心应醉，万叶千花泪眼中。
◎卷.25【灞上】纥干著<br>　　鸣鞭晚日禁城东，渭水晴烟灞岸风。<br>　　都傍柳阴回首望，春天楼阁五云中。
◎卷.26【凌云寺】李习<br>　　古寺临江间碧波，石梯深入白云窠。<br>　　僧禅寂寂无人迹，满地落花春又过。
◎卷.27【凤栖怨】颜舒<br>　　佳人名莫愁，珠箔上花钩。清镜鸳鸯匣，新妆翡翠楼。<br>　　捣衣明月夜，吹管白云秋。惟恨金吾子，年年向陇头。
◎卷.28【春女怨】朱绛<br>　　独坐纱窗刺绣迟，紫荆花下啭黄鹂。<br>　　欲知无限伤春意，尽在停针不语时。
◎卷.29【失题】徐璧<br>　　双燕今朝至，何时发海滨。窥檐向人语，如道故乡春。
◎卷.30【催妆】徐安期<br>　　传闻烛下调红粉，明镜台前别作春。<br>　　不须面上浑妆却，留著双眉待画人。
◎卷.31【隔壁闻奏伎（一作陈萧琳诗）】裴延<br>　　徒闻管弦切，不见舞腰回。赖有歌梁合，尘飞一半来。
◎卷.32【咏剪花】裴延<br>　　花寒未聚蝶，色艳已惊人。悬知陌上柳，应妒手中春。
◎卷.33【叹美人照镜】陈述<br>　　插花枝共动，含笑靥俱生。衫分两处色，钏响一边声。<br>　　就中还妒影，恐夺可怜名。
◎卷.34【开缄怨】朱琳<br>　　夫婿边庭久，幽闺恨几重。玉琴知别日，金镜识愁容。<br>　　懒寄云中服，慵开海上封。年年得衣惯，且试莫裁缝。
◎卷.35【杂言】谢陶<br>　　天不与人言，祸福能自至。水火虽活人，暂不得即死。<br>　　蹈之焚斯须，凭之溺容易。水火与祸福，岂有先言耳。
◎卷.36【书事】何赞<br>　　果决生涯向路中，西投知己话从容。云遮剑阁三千里，<br>　　水隔瞿塘十二峰。阔步文翁坊里月，闲寻杜老宅边松。<br>　　到头须卜林泉隐，自愧无能继卧龙。
◎卷.37【雁塔（开元八年，清河傅岩题此诗于雁塔）】解彦融<br>　　峥嵘彻倒景，刻峭俯无地。勇进攀有缘，即嶮恐迷坠。<br>　　窅然丧五蕴，蠢尔怀万类。实际罔他寻，波罗必可致。<br>　　南山缭上苑，祇树连岩翠。北斗临帝城，扶宫切太清。<br>　　餐和裨日用，味道懿天明。绿野冷风浃，紫微佳气晶。<br>　　驯禽演法要，忍草藉经行。本愿从兹适，方知物世轻。<br>第七百七十卷
◎卷.1【昭君怨（一作董思恭诗）】董初<br>　　新年犹尚小，那堪远聘秦。裾衫沾马汗，眉黛染胡尘。<br>　　举眼无相识，路逢皆异人。唯有梅将李，犹带故乡春。
◎卷.2【南山（一作贺朝诗）】贺朝清<br>　　湖北雨初晴，湖南山尽见。岩岩石帆影，如得海风便。<br>　　仙穴茅山峰，彩云时一见。邀君共探此，异箓残几卷。
◎卷.3【赋得游人久不归（一作刘孝孙诗，又作贺朝诗）】贺朝清<br>　　乡关眇天末，引领怅怀归。羁旅久淫滞，物色屡芳菲。<br>　　稍觉私意尽，行看鬔鬓稀。如何千里外，伫立沾裳衣。
◎卷.4【白纻辞（此二首又见贞元进士杨衡集中）】杨衡<br>　　玉缨翠珮杂轻罗，香汗微渍朱颜酡。为君起唱白纻歌，<br>　　清声袅云思繁多，凝笳哀琴时相和。金壶半倾芳夜促，<br>　　梁尘霏霏暗红烛。令君安坐听终曲，坠叶飘花难再复。<br>　　蹑珠履，步琼筵，轻身起舞红烛前。芳姿艳态妖且妍，<br>　　回眸转袖暗催弦。凉风萧萧漏水急，月华泛溢红莲湿，<br>　　牵裙揽带翻成泣。
◎卷.5【还渭南感旧二首】唐暄<br>　　寝室悲长簟，妆楼泣镜台。独悲桃李节，不共一时开。<br>　　魂兮若有感，仿佛梦中来。<br>　　常时华室静，笑语度更筹。恍惚人事改，冥漠委荒丘。<br>　　阳原叹薤露，阴壑悼藏舟。清夜妆台月，空想画眉愁。
◎卷.6【赠亡妻张氏】唐暄<br>　　峄阳桐半死，延津剑一沈。如何宿昔内，空负百年心。
◎卷.7【题司空山观】李韶<br>　　梁代真人上紫微，水盘山脚五云飞。<br>　　松杉老尽无消息，犹得千年一度归。
◎卷.8【戏题盱眙壁】韦鹏翼<br>　　岂肯闲寻竹径行，却嫌丝管好蛙声。<br>　　自从煮鹤烧琴后，背却青山卧月明。
◎卷.9【题杨少卿书后】安鸿渐<br>　　端溪石砚宣城管，王屋松烟紫兔毫。<br>　　更得孤卿老书札，人间无此五般高。
◎卷.10【自紫阳观至华阳洞，宿侯尊师草堂简同游】李延陵<br>　　石林媚烟景，句曲盘江甸。南向佳气浓，峰峰遥隐见。<br>　　渐临华阳口，微路入葱蒨。七曜悬洞宫，五云抱山殿。<br>　　银函意谁发，金液徒堪荐。千载桃花春，秦人深不见。<br>　　东溪喜相遇，贞白如会面。青鸟来去闲，红霞朝夕变。<br>　　一从化真骨，万里乘飞电。萝月延步虚，松花醉闲宴。<br>　　幽人即长往，茂宰应交战。明发归琴堂，知君懒为县。
◎卷.11【题钟雅青纱枕】秦尚运<br>　　阴香装艳入青纱，还与欹眠好事家。<br>　　梦里却成山色雨，沈山不敢斗青华。
◎卷.12【题搔口】张仲谋<br>　　尝闻烧尾便拏空，只过天门更一重。<br>　　大禹未生门未凿，可能天下总无龙。
◎卷.13【山寺见杨少卿书壁，因题其尾】冯少吉<br>　　少卿真迹满僧居，只恐钟王也不如。<br>　　为报远公须爱惜，此书书后更无书。
◎卷.14【经杜甫旧宅】殷陶<br>　　浣花溪里花多处，为忆先生在蜀时。万古只应留旧宅，<br>　　千金无复换新诗。沙棚水槛鸥飞尽，树压村桥马过时。<br>　　山月不知人事变，夜来江上与谁期。
◎卷.15【行县至浮查寺（一作罗晌诗）】罗炯<br>　　二十年前此布衣，鹿鸣西上虎符归。行时宾从光前事，<br>　　到处松杉长旧围。野老竞遮官道拜，沙鸥遥避隼旟飞。<br>　　春风一宿琉璃地，自有泉声惬素机。
◎卷.16【敕和元相公家园即事寄王相公】韩雄<br>　　共列中台贵，能齐物外心。回车青阁晚，解带碧芳深。<br>　　夜水随畦入，晴花度竹寻。题诗更相应，一字重千金。
◎卷.17【仲秋太常寺观公辂车拜陵】苗仲方<br>　　南宫初开律，金风已戒凉。拜陵将展敬，车辂俨成行。<br>　　士庶观祠礼，公卿习旧章。郊原佳气引，园寝瑞烟长。<br>　　卤簿辞丹阙，威仪列太常。圣心何所寄，惟德在无忘。
◎卷.18【寻易尊师不遇】陈嶰<br>　　烂熳红霞光照衣，苔封白石路微微。<br>　　华阳洞里何人在，落尽松花不见归。
◎卷.19【早过梨岭，喜雪书情呈崔判官】张起<br>　　度岭逢朝雪，行看马迹深。轻标南国瑞，寒慰北人心。<br>　　皎洁停丹嶂，飘飖映绿林。共君歌乐土，无作白头吟。
◎卷.20【春情】张起<br>　　画阁馀寒在，新年旧燕归。梅花犹带雪，未得试春衣。
◎卷.21【赠窦蔡二记室入蜀】陈政<br>　　昆山积良宝，大厦构众材。马卿委官去，邹子背淮来。<br>　　风流信多美，朝夕豫平台。逸翮独不群，清才复遒上。<br>　　六辅昔推名，二江今振响。英华虽外发，磨琢终内朗。<br>　　四海奋羽仪，清风久播驰。沈郁林难厕，青山翻易阻。<br>　　回首望烟霞，谁知慕俦侣。飘然不系舟，为情自可求。<br>　　若奉西园夜，浩想北园愁。无因逐萍藻，从尔泛清流。
◎卷.22【采菊】李建业<br>　　簇簇竟相鲜，一枝开几番。味甘资麹糵，香好胜兰荪。<br>　　古道风摇远，荒篱露压繁。盈筐时采得，服饵近知门。
◎卷.23【水精环】罗维<br>　　王室符长庆，环中得水精。任圆循不极，见素质仍贞。<br>　　信是天然瑞，非因朴斫成。无瑕胜玉美，至洁过冰清。<br>　　未肯齐珉价，宁同杂佩声。能衔任黄雀，亦欲应时明。
◎卷.24【看牡丹】殷益<br>　　拥毳对芳丛，由来趣不同。发从今日白，花是去年红。<br>　　艳色随朝露，馨香逐晚风。何须待零落，然后始知空。
◎卷.25【赋得垣衣】李得<br>　　漠漠复霏霏，为君垣上衣。昭阳辇下草，应笑此生非。<br>　　掩蔼青春去，苍茫白露稀。犹胜萍逐水，流浪不相依。
◎卷.26【冬晚对雪忆胡处士】王邵<br>　　寒更传唱晚，清镜览衰颜。隔牖风惊竹，开帘雪满山。<br>　　洒空深巷静，积素广庭闲。借问袁安舍，翛然尚闭关。
◎卷.27【池上】曹修古<br>　　荷叶罩芙蓉，圆青映嫩红。佳人南陌上，翠盖立春风。
◎卷.28【对赵颖歌】朱子真<br>　　人间几日变桑田，谁识神仙洞里天。<br>　　短促虽知有殊异，且须欢醉在生前。
◎卷.29【赋百舌鸟】严郭<br>　　此禽轻巧少同伦，我听长疑舌满身。星未没河先报晓，<br>　　柳犹粘雪便迎春。频嫌海燕巢难定，却讶林莺语不真。<br>　　莫倚清风更多事，玉楼还有晏眠人。
◎卷.30【孤雁】张子明<br>　　只影翩翩下碧湘，傍池鸳鹭宿银塘。虽逢夜雨迷深浦，<br>　　终向晴天著旧行。忆伴几回思片月，蜕翎多为系繁霜。<br>　　江南塞北俱关念，两地飞归是故乡。
◎卷.31【水殿抛球曲二首】李谨言<br>　　侍宴黄昏晓未休，玉阶夜色月如流。<br>　　朝来自觉承恩最，笑倩傍人认绣球。<br>　　堪恨隋家几帝王，舞裀揉尽绣鸳鸯。<br>　　如今重到抛球处，不是金炉旧日香。
◎卷.32【铜雀妓】吴烛<br>　　秋色西陵满绿芜，繁弦急管强欢娱。<br>　　长舒罗袖不成舞，却向风前承泪珠。
◎卷.33【戏示诸妓】张保嗣<br>　　绿罗裙上标三棒，红粉腮边泪两行。<br>　　抄手向前咨大使，这回不敢恼儿郎。
◎卷.34【末秋到家】潘图<br>　　归来无所利，骨肉亦不喜。黄犬却有情，当门卧摇尾。
◎卷.35【送人往宣城】潘佐<br>　　江畔送行人，千山生暮氛。谢安团扇上，为画敬亭云。
◎卷.36【洛阳河亭奉酬留守郡公追送（一作李益诗）】李逸<br>　　离亭饯落晖，腊酒减征衣。岁晚烟霞重，川寒云树微。<br>　　戎装千里至，旧路十年归。还似汀洲雁，相逢又背飞。
◎卷.37【送道士曾昭莹】沈麟<br>　　南北东西事，人间会也无。昔曾栖玉笥，今也返玄都。<br>　　雪片随天阔，泉声落石孤。丹霄人有约，去采石菖蒲。
◎卷.38【赠别徐侃】安凤<br>　　一自离乡国，十年在咸秦。泣尽卞和血，不逢一故人。<br>　　今日旧友别，羞此漂泊身。离情吟诗处，麻衣掩泪频。<br>　　泪别各分袂，且及来年春。
◎卷.39【顾城】李伦<br>　　世久荒墟在，白云几代耕。市廛新草绿，里社故烟轻。<br>　　不谨罹天讨，来苏岂忿兵。谁云殷鉴远，今古在人程。
◎卷.40【金钱花】卢子发<br>　　轮廓休夸四字书，红窠写出对庭除。<br>　　时时买得佳人笑，本色金钱却不如。
◎卷.41【故白岩禅师院】王梦周<br>　　能师还世名还在，空闭禅堂满院苔。<br>　　花树不随人寂寞，数株犹自出墙来。
◎卷.42【题九天使者庙（又见谶记卷）】孙咸<br>　　独入玄宫礼至真，焚香不为贱贫身。秦淮两岸沙埋骨，<br>　　湓浦千家血染尘。庐阜烟霞谁是主，虎溪风月属何人。<br>　　九江太守勤王事，好放天兵渡要津。
◎卷.43【房公旧竹亭闻琴】李澣<br>　　石室寒飙警，孙枝雅器裁。坐来山水操，弦断吊尘埃。
◎卷.44【清溪馆作】钱戭<br>　　指途清溪里，左右唯深林。云蔽望乡处，雨愁为客心。<br>　　遇人多物役，听鸟时幽音。何必沧浪水，庶兹浣尘襟。
◎卷.45【晚春宴】韦道逊<br>　　日斜宾馆晚，春轻麦候初。檐暄巢幕燕，池跃戏莲鱼。<br>　　石声随流响，桐影傍岩疏。谁能千里外，独寄八行书。
◎卷.46【长沙六快诗】王揆<br>　　湖外风物奇，长沙信难续。衡峰排古青，湘水湛寒绿。<br>　　舟楫通大江，车轮会平陆。昔贤官是邦，仁泽流丰沃。<br>　　今贤官是邦，刳啖人脂肉。怀昔甘棠花，伤今猛虎毒。<br>　　然此一郡内，所乐人才六。漕与二宪僚，守连两通属。<br>　　高堂日暮会，深夜继以烛。帏幕皆绮纨，器皿尽金玉。<br>　　歌喉若珠累，舞腰如素束。千态与万状，六人欢不足。<br>　　因成快活诗，荐之尧舜目。
◎卷.47【广州王园寺伏日即事寄北中亲友】王言史<br>　　南越逢初伏，东林度一朝。曲池煎畏景，高阁绝微飙。<br>　　竹簟移先洒，蒲葵破复摇。地偏毛瘴近，山毒火威饶。<br>　　裛汗絺如濯，亲床枕并烧。堕枝伤翠羽，萎叶惜红蕉。<br>　　且困流金炽，难成独酌谣。望霖窥润础，思吹候纤条。<br>　　旅恨生乌浒，乡心系浴桥。谁怜在炎客，一夕壮容销。<br>第七百七十一卷
◎卷.1【春日】宋雍<br>　　轻花细叶满林端，昨夜春风晓色寒。<br>　　黄鸟不堪愁里听，绿杨宜向雨中看。
◎卷.2【失题】宋雍<br>　　斜雨飞丝织晚风，疏帘半卷野亭空。<br>　　荷花开尽秋光晚，零落残红绿沼中。
◎卷.3【古意】戴休珽<br>　　穷秋朔风起，沧海愁阴涨。虏骑掠河南，汉兵屯灞上。<br>　　羽书惊沙漠，刁斗喧亭障。关塞何苍茫，遥烽递相望。<br>　　弱龄负奇节，侠客多招访。投笔弃繻生，提戈逐飞将。<br>　　拔剑照霜白，怒发冲冠壮。会立万里功，视君封侯相。
◎卷.4【勖曹生】卢鉟<br>　　桑扈交飞百舌忙，祖亭闻乐倍思乡。尊前有恨惭卑宦，<br>　　席上无憀爱艳妆。莫为狂花迷眼界，须求真理定心王。<br>　　游蜂采掇何时已，只恐多言议短长。
◎卷.5【琴歌】赵抟<br>　　绿琴制自桐孙枝，十年窗下无人知。清声不与众乐杂，<br>　　所以屈受尘埃欺。七弦脆断虫丝朽，辨别不曾逢好手。<br>　　琴声若似琵琶声，卖与时人应已久。玉徽冷落无光彩，<br>　　堪恨钟期不相待。凤啭吟幽鹤舞时，撚弄铮摐声亦在。<br>　　向曾守贫贫不彻，贱价与人人不别。前回忍泪却收来，<br>　　泣向秋风两条血。乃知凡俗难可名，轻者却重重者轻。<br>　　真龙不圣土龙圣，凤凰哑舌鸱枭鸣。何殊此琴哀怨苦，<br>　　寂寞沈埋在幽户。万重山水不肯听，俗耳乐闻人打鼓。<br>　　知君立身待分义，驱喝风雷在平地。一生从事不因人，<br>　　健步窣云皆自致。不辞重拂弦上尘，市廛不买多谗人。<br>　　莫辞憔悴与买取，为君一曲号青春。
◎卷.6【废长行（辨其惑于无益之戏而不务恤民也）】赵抟<br>　　紫牙镂合方如斗，二十四星衔月口。贵人迷此华筵中，<br>　　运木手交如阵斗。不算劳神运枯木，且废为官恤惸独。<br>　　门前有吏吓孤穷，欲诉门深抱冤哭。耳厌人催坐衙早，<br>　　才闻此戏身先到。理人似爱长行心，天下安平多草草。<br>　　何当化局为明镜，挂在高堂辨邪正。何当化子作笔锋，<br>　　常在手中行法令。莫令终日迷如此，不治生民负天子。
◎卷.7【玉女词】张安石<br>　　绮荐银屏空积尘，柳眉桃脸暗销春。<br>　　不须更学阳台女，为雨为云趁恼人。
◎卷.8【苦别】张安石<br>　　向前不信别离苦，而今自到别离处。<br>　　两行粉泪红阑干，一朵芙蕖带残露。
◎卷.9【石城】蒋吉<br>　　系缆石城下，恣吟怀暂开。江人桡艇子，将谓莫愁来。
◎卷.10【汉东道中】蒋吉<br>　　九十九冈遥，天寒雪未消。羸童牵瘦马，不敢过危桥。
◎卷.11【高溪有怀】蒋吉<br>　　驻马高溪侧，旅人千里情。雁山山下水，还作此泉声。
◎卷.12【寄进士贾希】蒋吉<br>　　恨苦泪不落，耿然东北心。空囊与瘦马，羁绁意应深。
◎卷.13【出塞】蒋吉<br>　　瘦马羸童行背秦，暮鸦撩乱入残云。<br>　　北风吹起寒营角，直至榆关人尽闻。
◎卷.14【旅泊】蒋吉<br>　　霜月正高鹦鹉洲，美人清唱发红楼。<br>　　乡心暗逐秋江水，直到吴山脚下流。
◎卷.15【次青云驿】蒋吉<br>　　马转栎林山鸟飞，商溪流水背残晖。<br>　　行人几在青云路，底事风尘犹满衣。
◎卷.16【大庾驿有怀】蒋吉<br>　　一囊书重百馀斤，邮吏宁知去计贫。<br>　　莫讶偏吟望乡句，明朝便见岭南人。
◎卷.17【题商山修路僧院】蒋吉<br>　　此地修行山几枯，草堂生计只瓶盂。<br>　　支郎既解除艰险，试看人心平得无。
◎卷.18【题长安僧院】蒋吉<br>　　出门争走九衢尘，总是浮生不了身。<br>　　惟有水田衣下客，大家忙处作闲人。
◎卷.19【次商於感旧寄卢中丞】蒋吉<br>　　昔年簪组隘丘门，今日旌幢一院存。<br>　　何事商於泪如雨，小儒偏受陆家恩。
◎卷.20【樵翁】蒋吉<br>　　独入深山信脚行，惯当貙虎不曾惊。<br>　　路傍花发无心看，惟见枯枝刮眼明。
◎卷.21【四老庙】蒋吉<br>　　无端舍钓学干名，不得溪山养性情。<br>　　自省此身非达者，今朝羞拜四先生。
◎卷.22【昭君冢】蒋吉<br>　　曾为汉帝眼中人，今作狂胡陌上尘。<br>　　身死不知多少载，冢花犹带洛阳春。
◎卷.23【闻歌竹枝】蒋吉<br>　　巡堤听唱竹枝词，正是月高风静时。<br>　　独向东南人不会，弟兄俱在楚江湄。
◎卷.24【重门曲】周濆<br>　　憔悴容华怯对春，寂寥宫殿锁闲门。<br>　　此身却羡宫中树，不失芳时雨露恩。
◎卷.25【山下水】周濆<br>　　背云冲石出深山，浅碧泠泠一带寒。<br>　　不独有声流出此，会归沧海助波澜。
◎卷.26【逢邻女】周濆<br>　　日高邻女笑相逢，慢束罗裙半露胸。<br>　　莫向秋池照绿水，参差羞杀白芙蓉。
◎卷.27【废宅】周濆<br>　　牢落画堂空锁尘，荒凉庭树暗消春。<br>　　豪家莫笑此中事，曾见此中人笑人。<br>第七百七十二卷
◎卷.1【奉和登会昌山应制（一作钱起诗）】赵起<br>　　睿想入希夷，真游到具茨。玉鸾登嶂远，云辂出花迟。<br>　　泉壑凝神处，阳和布泽时。六龙多顺动，四海正雍熙。
◎卷.2【冬日与群公泛舟焦山】王瓒<br>　　江外水不冻，今年寒复迟。众芳且未歇，近腊仍袷衣。<br>　　载酒适我情，兴来趣渐微。方舟大川上，环酌对落晖。<br>　　两片青石棱，波际无因依。三山安可到，欲到风引归。<br>　　沧溟壮观多，心目豁暂时。况得穷日夕，乘槎何所之。<br>　　纵步不知远，夕阳犹未回。好花随处发，流水趁人来。
◎卷.3【度揭鸿岭（漳州）】慕容韦<br>　　闽越曾为塞，将军旧置营。我歌空感慨，西北望神京。
◎卷.4【湘江】黄文<br>　　潇湘江头三月春，柳条弄日摇黄金。鹧鸪一声在何许，<br>　　黄陵庙前烟霭深。丹青欲画无好手，稳提玉勒沈吟久。<br>　　马蹄不为行客留，心挂长林屡回首。
◎卷.5【题龙阳县青草湖】唐温如<br>　　西风吹老洞庭波，一夜湘君白发多。<br>　　醉后不知天在水，满船清梦压星河。
◎卷.6【訾家洲】欧阳宾<br>　　旧业分明桂水头，人归业尽水东流。<br>　　春风日暮江头立，不及渔人有钓舟。
◎卷.7【题吉州龙溪】何敬<br>　　龙溪之山秀而峙，龙溪之水清无底。狂风激烈翻春涛，<br>　　薄雾冥濛溢清泚。奔流百折银河通，落花滚滚浮霞红。<br>　　四时佳境不可穷，仿佛直与桃源通。
◎卷.8【过睦州青溪渡】杨彝<br>　　天阔衔江雨，冥冥上客衣。潭清鱼可数，沙晚雁争飞。<br>　　川谷留云气，鹈鹕傍钓矶。飘零江海客，欹侧一帆归。
◎卷.9【阖闾城怀古】裴瑶<br>　　五湖春水接遥天，国破君亡不记年。<br>　　惟有妖娥曾舞处，古台寂寞起愁烟。
◎卷.10【苇谷】郑玉<br>　　水会三川漾碧波，雕阴人唱采花歌。<br>　　旧时白翟今荒壤，苇谷凄凄风雨多。
◎卷.11【登岳阳楼】麻温其<br>　　湖边景物属秋天，楼上风光似去年。仙侣缑生留福地，<br>　　湘娥帝子寄哀弦。云门自统轩台外，木叶偏飞楚客前。<br>　　极目江山何处是，一帆万里信归船。
◎卷.12【经望湖驿】韦镒<br>　　大漠无屯云，孤峰出乱柳。前驱白登道，顾失飞狐口。<br>　　遥忆代王城，俯临恒山后。累累多古墓，寂寞为墟久。<br>　　岂不固金汤，终闻击铜斗。交欢初仗信，接宴翻贻咎。<br>　　埋宝贼夫人，磨笄伤彼妇。功成行且薄，义立名不朽。<br>　　莫慎纤微端，其何社稷守。身殁国遂亡，此立人君丑。
◎卷.13【杪秋洞庭怀王道士】谢太虚<br>　　漂泊日复日，洞庭今更秋。青桃亦何意，此夜催人愁。<br>　　惆怅客中月，裴回江上楼。心知楚天远，目送沧波流。<br>　　谢客久已灭，微言无处求。空馀白云在，客兴随孤舟。<br>　　千里杳难尽，一身常独游。故园复何许，江汉徒迟留。
◎卷.14【君山祠】周岳秀<br>　　万顷湖波浸碧天，旌封香火几千年。风涛澎湃鱼龙舞，<br>　　栋宇峥嵘燕雀迁。远岫光中浓淡树，斜阳影里往来船。<br>　　江河愿借吹嘘便，应有神功在目前。
◎卷.15【新乐府】马逢<br>　　温谷春生至，宸游近甸荣。云随天上转，风入御筵轻。<br>　　翠盖浮佳气，朱楼依太清。朝臣冠剑退，宫女管弦迎。
◎卷.16【部落曲】马逢<br>　　蕃军傍塞游，代马喷风秋。老将垂金甲，阏支著锦裘。<br>　　雕戈蒙豹尾，红旆插狼头。日暮天山下，鸣笳汉使愁。
◎卷.17【从军】马逢<br>　　汉马千蹄合一群，单于鼓角隔山闻。<br>　　沙塠风起红楼下，飞上胡天作阵云。
◎卷.18【宫词二首（一作顾况诗）】马逢<br>　　金吾持戟护轩檐，天乐传教万姓瞻。<br>　　楼上美人相倚看，红妆透出水晶帘。<br>　　玉楼天半起笙歌，风送宫人笑语和。<br>　　月影殿开闻晓漏，水晶帘卷近秋河。<br>第七百七十三卷
◎卷.1【长门失宠】萧意<br>　　自从别銮殿，长门几度春。不知金屋里，更贮若为人。
◎卷.2【下山逢故夫】徐之才<br>　　踟蹰下山妇，共申别离久。为问织缣人，何必长相守。
◎卷.3【虏患】张陵<br>　　今日汉家探使回，蚁叠胡兵来未歇。<br>　　春风渭水不敢流，总作六军心上血。
◎卷.4【夏日闺怨】蔡瑰<br>　　桃径李蹊绝芳园，炎氛炽日满愁轩。枝上鸟惊朱槿落，<br>　　池中鱼戏绿蘋翻。君恋京师久留滞，妾怨高楼积年岁。<br>　　非关曾入楚王宫，直为相思腰转细。卧簟乘闲乍逐凉，<br>　　熏炉畏热懒焚香。雨沾柳叶如啼眼，露滴莲花似汗妆。<br>　　全由独自羞看影，艳是孤眠疑夜永。无情拂镜不成妆，<br>　　有时却扇还风静。近日书来道欲归，鸳鸯文锦字息机。<br>　　但恐愁容不相识，为教恒著别时衣。
◎卷.5【咏破扇】唐怡<br>　　轮如明月尽，罗似薄云穿。无由重掩笑，分在秋风前。
◎卷.6【述怀】唐怡<br>　　万事皆零落，平生不可思。惟馀酒中趣，不减少年时。
◎卷.7【咏烛寄人】潘求仁<br>　　烛与人相似，通宵遽白煎。不应须下泪，只是为人然。
◎卷.8【薛王花烛行】阎德隐<br>　　王子仙车下凤台，紫缨金勒驭龙媒。□□□□□□出，<br>　　环佩锵锵天上来。鳷鹊楼前云半卷，鸳鸯殿上月裴回。<br>　　玉盘错落银灯照，珠帐玲珑宝扇开。盈盈二八谁家子，<br>　　红粉新妆胜桃李。从来六行比齐姜，自许千门奉楚王。<br>　　楚王宫里能服饰，顾盼倾城复倾国。合欢锦带蒲萄花，<br>　　连理香裙石榴色。金炉半夜起氛氲，翡翠被重苏合熏。<br>　　不学曹王遇神女，莫言罗敷邀使君。同心婉娩若琴瑟，<br>　　更笑天河有灵匹。一朝福履盛王门，百代光辉增帝室。<br>　　富贵荣华实可怜，路傍观者谓神仙。只应早得淮南术，<br>　　会见双飞入紫烟。
◎卷.9【三月歌】阎德隐<br>　　洛阳城路九春衢，洛阳城外柳千株。<br>　　能得来时作眼觅，天津桥侧锦屠苏。
◎卷.10【妾薄命】刘元叔<br>　　自从离别守空闺，遥闻征战赴云梯。夜夜思君辽海北，<br>　　年年弃妾渭桥西。阳春白日照空暖，紫燕衔花向庭满。<br>　　彩鸾琴里怨声多，飞鹊镜前妆梳断。谁家夫婿不从征，<br>　　应是渔阳别有情。莫道红颜燕地少，家家还似洛阳城。<br>　　旦逐新人殊未归，还令秋至夜霜飞。北斗星前横旅雁，<br>　　南楼月下捣寒衣。夜深闻雁肠欲绝，独坐缝衣灯又灭。<br>　　暗啼罗帐空自怜，梦度阳关向谁说。每怜容貌宛如神，<br>　　如何薄命不如人。待君朝夕燕山至，好作明年杨柳春。
◎卷.11【古别离】常理<br>　　君御狐白裘，妾居缃绮帱。粟钿金夹膝，花错玉搔头。<br>　　离别生庭草，征衣断戍楼。蟏蛸网清曙，菡萏落红秋。<br>　　小胆空房怯，长眉满镜愁。为传儿女意，不用远封侯。
◎卷.12【妾薄命】常理<br>　　十五玉童色，双蛾青弯弯。鸟衔樱桃花，此时刺绣闲。<br>　　娇小恣所爱，误人金指环。艳花句引落，灭烛屏风关。<br>　　妾怕愁中画，君偷薄里还。初谓来心平若案，<br>　　谁知别意险如山。乍啼罗袖娇遮面，不忍看君莫惜颜。
◎卷.13【虞姬怨】冯待征<br>　　妾本江南采莲女，君是江东学剑人。逢君游侠英雄日，<br>　　值妾年华桃李春。年华灼灼艳桃李，结发簪花配君子。<br>　　行逢楚汉正相持，辞家上马从君起。岁岁年年事征战，<br>　　侍君帷幕损红颜。不惜罗衣沾马汗，不辞红粉著刀环。<br>　　相期相许定关中，鸣銮鸣佩入秦宫。谁误四面楚歌起，<br>　　果知五星汉道雄。天时人事有兴灭，智穷计屈心摧折。<br>　　泽中马力先战疲，帐下蛾眉□□□。君王是日无神彩，<br>　　贱妾此时容貌改。拔山意气都已无，渡江面目今何在。<br>　　终天隔地与君辞，恨似流波无息时。使妾本来不相识，<br>　　岂见中途怀苦悲。
◎卷.14【越谿怨】冷朝光<br>　　越王宫里如花人，越水谿头采白蘋。<br>　　白蘋未尽人先尽，谁见江南春复春。
◎卷.15【吴宫怨】卫万<br>　　君不见吴王宫阁临江起，不见珠帘见江水。<br>　　晓气晴来双阙间，潮声夜落千门里。句践城中非旧春，<br>　　姑苏台下起黄尘。只今唯有西江月，曾照吴王宫里人。
◎卷.16【春游吟】李章<br>　　初春遍芳甸，十里蔼盈瞩。美人摘新英，步步玩春绿。<br>　　所思杳何处，宛在吴江曲。可怜不得共芳菲，<br>　　日暮归来泪满衣。
◎卷.17【婕妤怨】王沈<br>　　长信梨花暗欲栖，应门上钥草萋萋。<br>　　春风吹花乱扑户，班绝车声不至啼。
◎卷.18【夜夜曲】王偃<br>　　北斗星移银汉低，班姬愁思凤城西。<br>　　青槐陌上行人绝，明月楼前乌夜啼。
◎卷.19【明君词】王偃<br>　　北望单于日半斜，明君马上泣胡沙。<br>　　一双泪滴黄河水，应得东流入汉家。
◎卷.20【拟古东飞伯劳歌】李暇<br>　　秦王龙剑燕后琴，珊瑚宝匣镂双心。谁家女儿抱香枕，<br>　　开衾灭烛愿侍寝。琼窗半上金镂帱，轻罗掩面不遮羞。<br>　　青绮帏中坐相忆，红鸾镜里见愁色。檐花照月莺对栖，<br>　　空将可怜暗中啼。
◎卷.21【怨诗三首】李暇<br>　　罗敷初总髻，蕙芳正娇小。月落始归船，春眠恒著晓。<br>　　何处期郎游，小苑花台间。相忆不可见，且复乘月还。<br>　　别前花照路，别后露垂叶。歌舞须及时，如何坐悲妾。
◎卷.22【碧玉歌】李暇<br>　　碧玉上官妓，出入千花林。珠被玳瑁床，感郎情意深。
◎卷.23【见美人闻琴不听】李播<br>　　洛浦风流雪，阳台朝暮云。闻琴不肯听，似妒卓文君。
◎卷.24【赋诗】辛弘智<br>　　君为河边草，逢春心剩生。妾如台上镜，得照始分明。
◎卷.25【自君之出矣】辛弘智<br>　　自君之出矣，梁尘静不飞。思君如满月，夜夜减容辉。
◎卷.26【自君之出矣（又一首）】辛弘智<br>　　自君之出矣，宝镜为谁明。思君如陇水，常闻呜咽声。<br>第七百七十四卷
◎卷.1【题春梦秋归故里】吉师老<br>　　故国归路赊，春晚在天涯。明月夜来梦，碧山秋到家。<br>　　开窗闻落叶，远墅见晴鸦。惊起晓庭际，莺啼桃杏花。
◎卷.2【看蜀女转昭君变】吉师老<br>　　妖姬未著石榴裙，自道家连锦水濆。檀口解知千载事，<br>　　清词堪叹九秋文。翠眉颦处楚边月，画卷开时塞外云。<br>　　说尽绮罗当日恨，昭君传意向文君。
◎卷.3【放猿】吉师老<br>　　放尔千山万水身，野泉晴树好为邻。<br>　　啼时莫近潇湘岸，明月孤舟有旅人。
◎卷.4【鸳鸯】吉师老<br>　　江岛濛濛烟霭微，绿芜深处刷毛衣。<br>　　渡头惊起一双去，飞上文君旧锦机。
◎卷.5【巫峡听猿】吴商浩<br>　　巴江猿啸苦，响入客舟中。孤枕破残梦，三声随晓风。<br>　　连云波澹澹，和雾雨濛濛。巫峡去家远，不堪魂断空。
◎卷.6【长安春赠友人】吴商浩<br>　　繁华堪泣帝城春，粉堞青楼势碍云。花对玉钩帘外发，<br>　　歌飘尘土路边闻。几多远客魂空断，何处王孙酒自醺。<br>　　各有归程千万里，东风时节恨离群。
◎卷.7【塞上即事】吴商浩<br>　　身似星流迹似蓬，玉关孤望杳溟濛。寒沙万里平铺月，<br>　　晓角一声高卷风。战士殁边魂尚哭，单于猎处火犹红。<br>　　分明更想残宵梦，故国依然在甬东。
◎卷.8【宿山驿】吴商浩<br>　　文战何堪功未图，又驱羸马指天衢。露华凝夜渚莲尽，<br>　　月彩满轮山驿孤。岐路辛勤终日有，乡关音信隔年无。<br>　　好同范蠡扁舟兴，高挂一帆归五湖。
◎卷.9【北邙山】吴商浩<br>　　北邙山草又青青，今日销魂事可明。绿酒醉来春未歇，<br>　　白杨风起柳初晴。冈原旋葬松新长，年代无人阙半平。<br>　　堪取金炉九还药，不能随梦向浮生。
◎卷.10【秋塘晓望】吴商浩<br>　　钟尽疏桐散曙鸦，故山烟树隔天涯。<br>　　西风一夜秋塘晓，零落几多红藕花。
◎卷.11【水楼感事】吴商浩<br>　　高柳螀啼雨后秋，年光空感泪如流。<br>　　满湖菱荇东归晚，闲倚南轩尽日愁。
◎卷.12【泊舟】吴商浩<br>　　身逐烟波魂自惊，木兰舟上一帆轻。<br>　　云中有寺在何处，山底宿时闻磬声。
◎卷.13【湘云】吴商浩<br>　　□满湘江云莹空，纷纷长对水溶溶。<br>　　日西遥望自归处，尽挂九疑千万峰。
◎卷.14【秋闺】沈祖仙<br>　　白马三军客，青娥十载思。玉庭霜落夜，罗幌月明时。<br>　　炉冷蜘蛛喜，灯高熠耀期。愁多不可曙，流涕坐空帏。
◎卷.15【秋闺】邵士彦<br>　　斜日空庭暮，幽闺积恨盈。细风吹帐冷，微月度窗明。<br>　　怨坐啼相续，愁眠梦不成。调琴欲有弄，畏作断肠声。
◎卷.16【捣衣】吴大江<br>　　沙塞秋应晚，金闺恨已空。那堪裂纨素，时许出房栊。<br>　　杵影弄寒月，砧声调夜风。裁缝双泪尽，万里寄云中。
◎卷.17【题慈恩塔】荆叔<br>　　汉国山河在，秦陵草树深。暮云千里色，无处不伤心。
◎卷.18【三湘有怀】萧静<br>　　柳絮飞来别洛阳，梅花落后到三湘。<br>　　世情已逐浮云散，离恨空随江水长。
◎卷.19【九日对酒】元凛<br>　　嘉辰复遇登高台，良朋笑语倾金罍。烟摊秋色正堪玩，<br>　　风惹菊香无限来。未保乱离今日后，且谋欢洽玉山颓。<br>　　谁知靖节当时事，空学狂歌倒载回。
◎卷.20【中秋夜不见月】元凛<br>　　蟾轮何事色全微，赚得佳人出绣帏。四野雾凝空寂寞，<br>　　九霄云锁绝光辉。吟诗得句翻停笔，玩处临尊却掩扉。<br>　　公子倚栏犹怅望，懒将红烛草堂归。
◎卷.21【雷塘】徐振<br>　　九重城阙悲凉尽，一聚园林怨恨长。花忆所为犹自笑，<br>　　草知无道更应荒。诗名占得风流在，酒兴催教运祚亡。<br>　　若问皇天惆怅事，只应斜日照雷塘。
◎卷.22【古意】徐振<br>　　扰扰都城晓又昏，六街车马五侯门。<br>　　箕山渭水空明月，可是巢由绝子孙。
◎卷.23【寄人】张侹<br>　　酷怜风月为多情，还到春时别恨生。<br>　　倚柱寻思倍惆怅，一场春梦不分明。
◎卷.24【武昌阻风】方泽<br>　　江上春风留客舟，无穷归思满东流。<br>　　与君尽日闲临水，贪看飞花忘却愁。
◎卷.25【秋夜宿淮口】景池<br>　　露白草犹青，淮舟倚岸停。风帆几处客，天地两河星。<br>　　树静禽眠草，沙寒鹿过汀。明朝谁结伴，直去泛沧溟。
◎卷.26【赠乔尊师】张鸿<br>　　长忌时人识，有家云涧深。性惟耽嗜酒，贫不破除琴。<br>　　静鼓三通齿，频汤一味参。知师最知我，相引坐柽阴。
◎卷.27【村行】姚揆<br>　　天淡雨初晴，游人恨不胜。乱山啼蜀魄，孤棹宿巴陵。<br>　　影暗村桥柳，光寒水寺灯。罢吟思故国，窗外有渔罾。
◎卷.28【颍川客舍】姚揆<br>　　素琴孤剑尚闲游，谁共芳尊话唱酬。乡梦有时生枕上，<br>　　客情终日在眉头。云拖雨脚连天去，树夹河声绕郡流。<br>　　回首帝京归未得，不堪吟倚夕阳楼。
◎卷.29【独不见】王训<br>　　日晚宜春暮，风软上林朝。对酒近初节，开楼荡夜谣。<br>　　石桥通小涧，竹路上青霄。持底谁见许，长愁成细腰。
◎卷.30【归去来引】张炽<br>　　归去来，归期不可违。相见旋明月，浮云共我归。
◎卷.31【结客少年场行】虞羽客<br>　　幽并侠少年，金络控连钱。窃符方救赵，击筑正怀燕。<br>　　轻生辞凤阙，挥袂上祁连。陆离横宝剑，出没骛征旃。<br>　　蒙轮恒顾敌，超乘忽争先。摧枯逾百战，拓地远三千。<br>　　骨都魂已散，楼兰首复传。龙城含宿雾，瀚海接遥天。<br>　　歌吹金微返，振旅玉门旋。烽火今已息，非复照甘泉。
◎卷.32【塞上】郑渥<br>　　出门何处问西东，指画翻为语论同。到此客头潜觉白，<br>　　未秋山叶已飘红。帐前影落传书雁，日下声交失马翁。<br>　　早晚回鞭复南去，大衣高盖汉乡风。
◎卷.33【洛阳道】郑渥<br>　　客亭门外路东西，多少喧腾事不齐。杨柳惹鞭公子醉，<br>　　苎麻掩泪鲁人迷。通宵尘土飞山月，是处经营夹御堤。<br>　　顷刻知音几存殁，半回依约认轮蹄。<br>第七百七十五卷
◎卷.1【宜春郡城闻猿】崔江<br>　　怨抱霜枝向月啼，数声清绕郡城低。<br>　　那堪日夜有云雨，便似巫山与建溪。
◎卷.2【谪宜阳到荆渚】李伉<br>　　汉江江水水连天，被谪宜阳路几千。<br>　　为问野人山鸟语，问予归棹是何年。
◎卷.3【九嶷山（山在萍乡，上有九嶷仙观）】刘望<br>　　鼎湖冠剑有遗踪，晋汉真人羽化同。九转药成丹灶冷，<br>　　五车云去玉堂空。仙家日月蓬壶里，尘世烟花梦寐中。<br>　　徒有旧山流水畔，老松枝叶苦吟风。
◎卷.4【郡城放猿献卫使君】易思<br>　　千岩万壑与云连，放出雕笼任自然。叶洒惊风啼暮雨，<br>　　月凝残雪饮流泉。临岐莫似三声日，避射须依绕树年。<br>　　应解感恩寻太守，攀萝时复到楼前。
◎卷.5【题袁州龙兴寺】易思<br>　　百尺古松松下寺，宝幡朱盖画珊珊。<br>　　闲庭甘露几回落，青石绿苔犹未干。
◎卷.6【山中送弟方质】易思<br>　　山中殷勤弟别兄，兄还送弟下山行。<br>　　芦花飞处秋风起，日暮不堪闻雁声。
◎卷.7【寻易尊师不遇】易思<br>　　烂熳红霞光照衣，苔封白石路微微。<br>　　华阳洞里人何在，落尽松花不见归。
◎卷.8【秋日寄弟】赵防<br>　　凉风飒庭户，渐疑华发侵。已经杨柳谢，犹听蟪蛄吟。<br>　　雨助滩声出，云连野色深。鶺鴒今在远，年酒共谁斟。
◎卷.9【杨岐山】刘廓<br>　　千峰围古寺，深处敞楼台。景异寻常处，人须特达来。<br>　　松杉寒更茂，岚霭昼还开。欲续丰碑语，含毫恨不才。
◎卷.10【南源山】姚偓<br>　　修径投幽隐，轻裘怯暮寒。闲僧能解榻，倦客得休鞍。<br>　　白雨鸣山麓，青灯语夜阑。明朝梯石路，更仗笋舆安。
◎卷.11【下第夜吟】戴衢<br>　　扰扰东西南北情，何人于此悟浮生。<br>　　还缘无月春风夜，暂得独闻流水声。
◎卷.12【句】戴衢<br>　　坐落千门日，吟残午夜灯。
◎卷.13【咏月】李建枢<br>　　昨夜圆非今夜圆，却疑圆处减婵娟。<br>　　一年十二度圆缺，能得几多时少年。
◎卷.14【谢人惠琴材】谢邈<br>　　风撼桐丝带月明，羽人乘醉截秋声。七弦妙制饶仙品，<br>　　三尺良材称道情。池小未开春浪泛，岳低犹欠暮云生。<br>　　何因乞与元中术，临化无妨膝上横。
◎卷.15【谢僧寄拄杖】谢邈<br>　　峭壁猿啼采处深，一枝奇异出孤岑。感师千里寄来意，<br>　　发我片云归去心。窗外冷敲檐冻折，溪边闲点戏鱼沈。<br>　　他年必藉相携力，蹇步犹能返故林。
◎卷.16【失题二首】唐备<br>　　天若无雪霜，青松不如草。地若无山川，何人重平道。<br>　　一日天无风，四溟波尽息。人心风不吹，波浪高百尺。
◎卷.17【道傍木】唐备<br>　　狂风拔倒树，树倒根已露。上有数枝藤，青青犹未悟。
◎卷.18【失题（一作陈叔宝诗）】方棫<br>　　午醉醒来晚，无人梦自惊。夕阳如有意，长傍小窗明。
◎卷.19【失题】范夜<br>　　举意三江竭，兴心四海枯。南游李邕死，北望宋珪殂。
◎卷.20【失题】卢群玉<br>　　酒泻银瓶倒底清，夜深丝竹凤凰鸣。<br>　　红妆醉起一花落，更引春风无限情。
◎卷.21【投卢尚书】卢群玉<br>　　无力不任为走役，有文安敢滞清平。<br>　　从来若把耕桑定，免恃雕虫误此生。
◎卷.22【失题二首】杨行敏<br>　　驽骀嘶叫知无定，骐骥低垂自有心。<br>　　山上高松溪畔竹，清风才动是知音。<br>　　杜鹃花里杜鹃啼，浅紫深红更傍溪。<br>　　迟日霁光搜客思，晓来山路恨如迷。
◎卷.23【吴江别王长史】张怀<br>　　多年襆被玉山岑，鬓雪欺人忽满簪。驽马虽然贪短豆，<br>　　野麋终是忆长林。鲈鱼未得乘归兴，鸥鸟惟应信此心。<br>　　见说新桥好风景，会须乘月濯烦襟。
◎卷.24【题天台石桥】赵湘<br>　　白石峰犹在，横桥一径微。多年无客过，落日有云归。<br>　　水净苔生发，山寒树著衣。如何方广寺，千古去人稀。
◎卷.25【寄朗陵兄】杨持<br>　　刺举官犹屈，风谣政已成。行看换龟组，奏最谒承明。
◎卷.26【咏dD溪在历阳西一里】李聪<br>　　泠泠一带清溪水，远派□通历阳市。<br>　　涓涓出自碧湖中，流入楚江烟雾里。
◎卷.27【耒阳杜工部祠堂】徐介<br>　　手接汨罗水，天心知所存。固教工部死，来伴大夫魂。<br>　　流落同千古，风骚共一源。消凝伤往事，斜日隐颓垣。
◎卷.28【登单于台】李士元<br>　　悔上层楼望，翻成极目愁。路沿葱岭去，河背玉关流。<br>　　马散眠沙碛，兵闲倚戍楼。残阳三会角，吹白旅人头。
◎卷.29【登阁】李士元<br>　　乱后独来登大阁，凭阑举目尽伤心。长堤过雨人行少，<br>　　废苑经秋草自深。破落侯家通永巷，萧条宫树接疏林。<br>　　总输释氏青莲馆，依旧重重布地金。<br>第七百七十六卷
◎卷.1【山中作】冯道之<br>　　草堂在岩下，卜居聊自适。桂气满阶庭，松阴生枕席。<br>　　远瞻惟鸟度，旁信无人迹。霭霭云生峰，潺潺水流石。<br>　　颇寻黄卷理，庶就丹砂益。此即契吾生，何为苦尘役。
◎卷.2【短歌二首】徐谦<br>　　穷通皆是运，荣辱岂关身。不愿门前客，看时逢故人。<br>　　意气青云里，爽朗烟霞外。不羡一囊钱，唯重心襟会。
◎卷.3【塞下曲】杨达<br>　　秋日并州路，黄榆落故关。孤城吹角罢，数骑射雕还。<br>　　帐幕遥临水，牛羊自下山。行人正垂泪，烽火起云间。
◎卷.4【明妃怨】杨达<br>　　汉国明妃去不还，马驼弦管向阴山。<br>　　匣中纵有菱花镜，羞对单于照旧颜。
◎卷.5【送邹尊师归洞庭（一作杨达诗）】杨逵<br>　　众岛在波心，曾居旧隐林。近闻飞檄急，转忆卧云深。<br>　　卖药唯供酒，归舟只载琴。遥知明月夜，坐石自开襟。
◎卷.6【送张兵曹赴营田】魏兼恕<br>　　河曲今无战，王师每务农。选才当重委，足食乃深功。<br>　　草色孤城外，云阴绝漠中。萧关休叹别，归望在乘骢。
◎卷.7【晚霁登汝南大云阁】贾彦璋<br>　　禅宫新歇雨，香阁晚登临。邑树晴光起，川苗佳气深。<br>　　水包城下岸，云细郢中岑。自叹牵卑日，聊开望远心。
◎卷.8【宿香山阁】贾彦璋<br>　　暝望香山阁，梯云宿半空。轩窗闭潮海，枕席拂烟虹。<br>　　朱网防栖鸽，纱灯护夕虫。一闻鸡唱晓，已见日曈曈。
◎卷.9【苏著作山池】贾彦璋<br>　　水树子云家，峰瀛宛不赊。芥浮舟是叶，莲发岫为花。<br>　　酌蚁开春瓮，观鱼凭海查。游苏多石友，题赠满瑶华。
◎卷.10【王龙骧墓】贾彦璋<br>　　昔擅登坛宠，爰光典午朝。刀悬临益梦，龙启渡江谣。<br>　　茂绩当年举，英魂此地销。唯馀孤垄上，日夕起松飙。
◎卷.11【折杨柳】欧阳瑾<br>　　垂柳拂妆台，葳蕤叶半开。年华枝上见，边思曲中来。<br>　　嫩色宜新雨，轻花伴落梅。朝朝倦攀折，征戍几时回。
◎卷.12【江南曲】李叔卿<br>　　湖上女，江南花，无双越女春浣纱。风似箭，月如弦，<br>　　少年吴儿晓进船。郗家子弟谢家郎，乌巾白袷紫香囊。<br>　　菱歌思欲绝，楚舞断人肠。歌舞未终涕双陨，<br>　　旧宫坡阤才嶙隐。西山暮雨过江来，北渚春云沿海尽。<br>　　渡口水流缓，妾归宵剩迟。含情为君再理曲，<br>　　月华照出澄江时。
◎卷.13【芳树】李叔卿<br>　　春看玫瑰树，西邻即宋家。门深重暗叶，墙近度飞花。<br>　　影拂桃阴浅，香传李径斜。靓妆愁日暮，流涕向窗纱。
◎卷.14【送杨谏议赴河西节度判官兼呈韩王二侍御】熊曜<br>　　贤哉征西将，幕府多俊人。筹议秉刀尺，话言在经纶。<br>　　先鞭羡之子，走马辞咸秦。庭论许名实，数公当即真。<br>　　行行弄文翰，婉婉光使臣。今者所从谁，不闻歌苦辛。<br>　　黄云萧关道，白日惊沙尘。虏寇有时猎，汉兵行复巡。<br>　　王师已无战，传檄奉良臣。
◎卷.15【登巴陵开元寺西阁赠衡岳僧方外】李宾<br>　　衡岳有开士，五峰秀贞骨。见君万里心，海水照秋月。<br>　　大臣南溟去，问道皆请谒。洒以甘露言，清凉润肌发。<br>　　湖海落天镜，香阁凌银阙。登眺餐惠风，心花期启发。
◎卷.16【登瓦官寺阁】李宾<br>　　晨登瓦官阁，极眺金陵城。钟山对北户，淮水入南荣。<br>　　漫漫雨花落，嘈嘈天乐鸣。两廊振法鼓，四角吹风筝。<br>　　杳无霄汉上，仰攀日月行。山空霸气灭，地古寒阴生。<br>　　寥廓云海晚，苍茫宫观平。门馀阊阖字，楼识凤凰名。<br>　　雷作百川动，神扶万栱倾。灵光一向贵，长此镇吴京。
◎卷.17【金陵怀古】唐尧臣<br>　　晋末英雄起，神器沦荒服。胡月蚀中原，白日升旸谷。<br>　　金陵实形胜，关山固重复。巨壑隍北壖，长江堑西隩。<br>　　凿山拟嵩华，穿地象伊穀。草昧席罗图，荜路戴黄屋。<br>　　一时因地险，五世享天禄。礼乐何煌煌，文章纷郁郁。<br>　　多士春林秀，作颂清风穆。出入三百年，朝事几翻覆。<br>　　搀抢如云勃，鲸鲵旋自曝。倦闻金鼎移，骤睹灵龟卜。<br>　　吁嗟王气尽，坐悲天运倏。天道何茫茫，善淫乃相复。<br>　　行路偏衣半，遂亡大梁族。日隐汀洲上，登舻fS川陆。<br>　　月回吴山树，风闻楚江鹄。因依兰蕙丛，采襭不盈掬。
◎卷.18【咏浮沤为辛明府作】郑缙<br>　　行潦散轻沤，清规吐未收。雨来波际合，风起浪中浮。<br>　　晶晃明苔砌，参差绕芥舟。影疑星泛晓，光似露涵秋。<br>　　皎皎珠同净，漂漂梗共流。洁容无变染，圆知有谦柔。<br>　　欲作微涓效，先从淡水游。
◎卷.19【莺（一作孙处玄诗）】郑缙<br>　　欲啭声犹涩，将飞羽未调。高风不借便，何处得迁乔。
◎卷.20【鹦鹉】吴英秀<br>　　莫把金笼闭鹦鹉，个个聪明解人语。<br>　　忽然更向君前言，三十六宫愁几许。
◎卷.21【马】陈凝<br>　　未明龙骨骏，幸得到神州。自有千金价，宁忘伯乐酬。<br>　　虽知殊款段，莫敢比骅骝。若遇追风便，当轩一举头。
◎卷.22【凤】伊梦昌<br>　　好是山家凤，歌成非楚鸡。毫光洒风雨，纹彩动云霓。<br>　　竹实不得饱，桐孙何足栖。岐阳今好去，律吕正凄凄。
◎卷.23【送韦员外赴朔方】郑严<br>　　白露边秋早，皇华戎事催。已推仙省妙，更是幕中才。<br>　　出饯倾朝列，深功伫帝台。坐闻长策利，终见勒铭回。
◎卷.24【险竿行】柳曾<br>　　山险惊摧輈，水险能覆舟。奈何平地不肯立，<br>　　走上百尺高竿头。我不知尔是人耶复猱耶，<br>　　使我为尔长叹嗟。我闻孝子不许国，忠臣不爱家。<br>　　尔今轻命重黄金，忠孝两亏徒尔夸。始以险技悦君目，<br>　　终以贪心媚君禄。百尺高竿百度缘，一足参差一家哭。<br>　　险竿儿，听我语，更有险徒险于汝。重于权者失君恩，<br>　　落向天涯海边去。险竿儿，尔须知，险途欲往尔可思。<br>　　上得不下下不得，我谓此辈险于险竿儿。
◎卷.25【琵琶行】牛殳<br>　　何人劚得一片木，三尺春冰五音足。一弹决破真珠囊，<br>　　迸落金盘声断续。飘飘飖飖寒丁丁，虫豸出蛰神鬼惊。<br>　　秋鸿叫侣代云黑，猩猩夜啼蛮月明。潏潏汩汩声不定，<br>　　胡雏学汉语未正。若似长安月蚀时，满城敲鼓声噒噒。<br>　　青山飞起不压物，野水流来欲湿人。伤心忆得陈后主，<br>　　春殿半酣细腰舞。黄莺百舌正相呼，玉树后庭花带雨。<br>　　二妃哭处山重重，二妃没后云溶溶。夜深霜露锁空庙，<br>　　零落一丛斑竹风。金谷园中草初绿，石崇一弄思归曲。<br>　　当时二十四友人，手把金杯听不足。又似贾客蜀道间，<br>　　千铎万磬鸣空山。未若此调呦呦兮啁啁，嘈嘈兮啾啾。<br>　　引之于山，兽不能走。吹之于水，鱼不能游。<br>　　方知此艺不可有，人间万事凭双手。若何为我再三弹，<br>　　送却花前一尊酒。
◎卷.26【方响歌】牛殳<br>　　乐中何乐偏堪赏，无过夜深听方响。缓击急击曲未终，<br>　　暴雨飘飘生坐上。铿铿铛铛寒重重，盘涡蹙派鸣蛟龙。<br>　　高楼漏滴金壶水，碎电打著山寺钟。又似公卿入朝去，<br>　　环珮鸣玉长街路。忽然碎打入破声，石崇推倒珊瑚树。<br>　　长短参差十六片，敲击宫商无不遍。此乐不教外人闻，<br>　　寻常只向堂前宴。
◎卷.27【经太华】卫光一<br>　　太华五千寻，重岩合沓起。势飞白云外，影倒黄河里。<br>　　上有千莲叶，服之久不死。山高采难得，叹息徒仰止。
◎卷.28【季夏入北山】林璠<br>　　整驾俟明发，逶迤历险途。天形逼峰尽，地势入溪无。<br>　　树绕圆潭密，云横叠障孤。谁怜后时者，六月未南图。
◎卷.29【适思】颜胄<br>　　芳岁不我与，飒然凉风生。繁华扫地歇，蟋蟀充堂鸣。<br>　　感物增忧思，奋衣出游行。行值古墓林，白骨下纵横。<br>　　田竖鞭髑髅，村童扫精灵。精灵无奈何，像设安所荣。<br>　　石人徒瞑目，表柱烧无声。试读碑上文，乃是昔时英。<br>　　位极君诏葬，勋高盈忠贞。宠终禁樵采，立嗣修坟茔。<br>　　运否前政缺，群盗多蚊虻。即此丘垄坏，铁心为沾缨。<br>　　当其崇树日，岂意侵夺并。冥漠生变故，凄凉结幽明。<br>　　悲端岂自我，外物纷相萦。所适非所见，前登江上城。<br>　　倚楼临绿水，一望解伤情。<br>第七百七十七卷
◎卷.1【古意】邢象玉<br>　　家中酒新熟，园里叶初荣。伫杯欲取醉，悒然思友生。<br>　　忽闻有奇客，何姓复何名。嗜酒陶彭泽，能琴阮步兵。<br>　　何须问寒暑，径共坐山亭。举袂祛啼鸟，扬巾扫落英。<br>　　心神无俗累，歌咏有新声。新声是何曲，沧浪之水清。
◎卷.2【采莲曲】张敬徽<br>　　游女泛江晴，莲红水复清。竞多愁日暮，争疾畏船倾。<br>　　波动疑钗落，风生觉袖轻。相看未尽意，归浦棹歌声。
◎卷.3【采莲】徐玄之<br>　　越艳荆姝惯采莲，兰桡画楫满长川。秋来江上澄如练，<br>　　映水红妆如可见。此时莲浦珠翠光，此日荷风罗绮香。<br>　　纤手周游不暂息，红英烂熳殊未极。夕鸟栖林人欲稀，<br>　　长歌哀怨采莲归。
◎卷.4【同崔员外温泉宫即事】郭汭<br>　　辇辂移双阙，宸游整六师。天回紫微座，日转羽林旗。<br>　　雷气寒戈戟，军容壮武貔。弓鸣射雁处，泉暖跃龙时。<br>　　惠化成观俗，讴谣入赋诗。同欢王道盛，相与咏雍熙。
◎卷.5【题沈黎城】权彻<br>　　苏子卧北海，马翁渡南洲。迹恨事乃立，功达名遂休。<br>　　夜闻羽书至，召募此边州。铁骑耀楚甲，玉匣横吴钩。<br>　　雪厚群山冻，蓬飞荒塞秋。久戍曷辞苦，数战期封侯。<br>　　不学竖儒辈，谈经空白头。
◎卷.6【登乐游原怀古】豆卢回<br>　　缅惟汉宣帝，初谓皇曾孙。虽在襁褓中，亦遭巫蛊冤。<br>　　至哉丙廷尉，感激义弥敦。驰逐莲勺道，出入诸陵门。<br>　　一朝风云会，竟登天位尊。握符升宝历，负扆御华轩。<br>　　赫奕文物备，葳蕤休瑞繁。卒为中兴主，垂名于后昆。<br>　　雄图奄已谢，馀址空复存。昔为乐游苑，今为狐兔园。<br>　　朝见牧竖集，夕闻栖鸟喧。萧条灞亭岸，寂寞杜陵原。<br>　　幂zx野烟起，苍茫岚气昏。二曜屡回薄，四时更凉温。<br>　　天道尚如此，人理安可论。
◎卷.3【静女歌】张南容<br>　　静女乐于静，动合古人则。妙年工诗书，弱岁勤组织。<br>　　端居愁若痴，谁复理容色。十五坐幽闺，四邻不相识。<br>　　夭夭邻家子，百花装首饰。日月淇上游，笑人不逾阈。<br>　　河水自浊济自清，仙台蛾眉秦镜明。为照齐王门下丑，<br>　　何如汉帝掌中轻。
◎卷.4【古兴二首】沈徽<br>　　蔓草自细微，女萝始夭夭。夤缘至百尺，荣耀非一朝。<br>　　敷色高碧岭，流芳薄丹霄。如何摧秀木，正为馀波漂。<br>　　茎叶落岩迹，英蕤从风飙。洪柯不足恃，况乃托陵苕。<br>　　长安富豪右，信是天下枢。戚里笙歌发，禁门冠盖趋。<br>　　攀云无丑士，唾地尽成珠。日晏下双阙，烟花乱九衢。<br>　　恩荣在片言，零落亦须臾。何意还自及，曲池今已芜。
◎卷.5【晚望（一作夕次华阴北亭）】林琨<br>　　清晨孤亭里，极目对前岑。远与天水合，长霞生夕林。<br>　　苍然平楚意，杳霭半秋阴。落日川上尽，关城云外深。<br>　　方予事岩壑，及此欲抽簪。诗就蓬山道，还兹契宿心。
◎卷.6【阳春歌】吴象之<br>　　帘低晓露湿，帘卷莺声急。欲起把箜篌，如凝彩弦涩。<br>　　孤眠愁不转，点泪声相及。净扫阶上花，风来更吹入。
◎卷.7【少年行】吴象之<br>　　承恩借猎小平津，使气常游中贵人。<br>　　一掷千金浑是胆，家无四壁不知贫。
◎卷.8【晚至乡亭】郑德玄<br>　　长亭日已暮，驻马暂盘桓。山川杳不极，徒侣默相看。<br>　　云夕荆台暗，风秋郢路寒。客心一如此，谁复采芳兰。
◎卷.9【舟行旦发】张轸<br>　　夜帆时未发，同侣暗相催。山晓月初下，江鸣潮欲来。<br>　　稍分扬子岸，不辨越王台。自客水乡里，舟行知几回。
◎卷.10【奉和夏日游山应制】蔡文恭<br>　　首夏林壑清，薄暮烟霞上。连岩耸百仞，绝壑临千丈。<br>　　照灼晚花鲜，潺湲夕流响。悠然动睿思，息驾寻真赏。<br>　　掞彼涡川作，怀兹洛滨想。窃吹等齐竽，何用承恩奖。
◎卷.11【旅泊江津言怀】贾宗<br>　　征途几迢递，客子倦西东。乘流如泛梗，逐吹似惊蓬。<br>　　飘飖万里外，辛苦百年中。异县心期阻，他乡风月同。<br>　　云归全岭暗，日落半江红。自然堪迸泪，非是泣途穷。
◎卷.12【大梁行】唐尧客<br>　　客有成都来，为我弹鸣琴。前弹别鹤操，后奏大梁吟。<br>　　大梁伤客情，荒台对古城。版筑有陈迹，歌吹无遗声。<br>　　雄哉魏公子，畴日好罗英。秀士三千人，煌煌列众星。<br>　　金槌夺晋鄙，白刃刎侯嬴。邯郸救赵北，函谷走秦兵。<br>　　君子荣且昧，忠信莫之明。间谍忽来及，雄图靡克成。<br>　　千龄万化尽，但见汴水清。旧国多孤垒，夷门荆棘生。<br>　　苍梧彩云没，湘浦绿池平。闻有东山去，萧萧班马鸣。<br>　　河洲搴宿莽，日夕泪沾缨。因之唁公子，慷慨此歌行。
◎卷.13【秋日送别】朱晦<br>　　荒郊古陌时时断，野水浮云处处秋。<br>　　唯有河边衰柳树，蝉声相送到扬州。
◎卷.14【送人归山】石召<br>　　相逢唯道在，谁不共知贫。归路分残雨，停舟别故人。<br>　　霜明松岭晓，花暗竹房春。亦有栖闲意，何年可寄身。
◎卷.15【早行遇雪】石召<br>　　荒郊昨夜雪，羸马又须行。四顾无人迹，鸡鸣第一声。
◎卷.16【送安养阎主簿还竹寺】林珝<br>　　分手怨河梁，南征历汉阳。江山追宋玉，云雨梦襄王。<br>　　醉里宜城近，歌中郢路长。更寻栖枳处，犹是念仇香。
◎卷.17【晚投南村】卫叶<br>　　客行逢日暮，原野散秋晖。南陌人初断，西林鸟尽归。<br>　　暗蓬沙上转，寒叶月中飞。村落无多在，声声近捣衣。<br>第七百七十八卷
◎卷.1【题季子庙】李季华<br>　　季子让社稷，又能听国风。宁知千载后，蘋藻冷祠宫。
◎卷.2【听琴】王玄<br>　　拂尘开按匣，何事独颦眉。古调俗不乐，正声君自知。
◎卷.3【失鹭鹚】李归唐<br>　　惜养来来岁月深，笼开不见意沈吟。<br>　　也知只在秋江上，明月芦花何处寻。
◎卷.4【铜雀妓】朱光弼<br>　　魏王铜雀妓，日暮管弦清。一见西陵树，心悲舞不成。
◎卷.5【宫词】朱光弼<br>　　梦里君王近，宫中河汉高。秋风能再热，团扇不辞劳。
◎卷.6【惆怅诗九首】顾甄远<br>　　魂黯黯兮情脉脉，帘风清兮窗月白。<br>　　梦惊枕上炉烬销，不见蕊珠宫里客。<br>　　禁漏声稀蟾魄冷，纱厨筠簟波光净。<br>　　独坐愁吟暗断魂，满窗风动芭蕉影。<br>　　别恨离肠空恻恻，风动虚轩池水白。<br>　　莫言灵圃步难寻，有心终效偷桃客。<br>　　愁遇人间好风景，焦桐韵满华堂静。<br>　　鉴鸾钗燕恨何穷，忍向银床空抱影。<br>　　绿槐影里傍青楼，陌上行人空举头。<br>　　烟水露花无处问，摇鞭凝睇不胜愁。<br>　　役尽心神销尽骨，恩情未断忽分离。<br>　　平生此恨无言处，只有衣襟泪得知。<br>　　浓醪艳唱愁难破，骨瘦魂消病已成。<br>　　若为多罗年少死，始甘人道有风情。<br>　　泪满罗衣酒满卮，一声歌断怨伤离。<br>　　如今两地心中事，直是瞿昙也不知。<br>　　横泥杯觞醉复醒，愁牵时有小诗成。<br>　　早知惹得千般恨，悔不天生解薄情。
◎卷.7【登清居台】魏峦<br>　　迤逦清居台，连延白云外。侧聆天上语，下视飞鸟背。
◎卷.8【游昌化精舍】柳明献<br>　　宝台侵汉远，金地接霞高。何必游天外，忻此契卢敖。
◎卷.9【善卷先生坛】蔡昆<br>　　几到坛边登阁望，因思遗迹咏今朝。<br>　　当时为有重华出，不是先生傲帝尧。
◎卷.10【句】蔡昆<br>　　飘飘随暮雨，飒飒落秋山。（《落叶》，王正字《诗格》）
◎卷.11【题鄜州相思铺（一作令狐楚诗）】令狐挺<br>　　谁把相思号此河，塞垣车马往来多。<br>　　只应自古征人泪，洒向空川作逝波。
◎卷.12【凤归云二首】滕潜<br>　　金井栏边见羽仪，梧桐枝上宿寒枝。<br>　　五陵公子怜文彩，画与佳人刺绣衣。<br>　　饮啄蓬山最上头，和烟飞下禁城秋。<br>　　曾将弄玉归云去，金翿斜开十二楼。
◎卷.13【药圃】夏侯子云<br>　　绿叶红英遍，仙经自讨论。偶移岩畔菊，锄断白云根。
◎卷.14【读孝经】方愚<br>　　星彩满天朝北极，源流是处赴东溟。<br>　　为臣为子不忠孝，辜负宣尼一卷经。
◎卷.15【赠葛氏小娘子】潘雍<br>　　曾闻仙子住天台，欲结灵姻愧短才。<br>　　若许随君洞中住，不同刘阮却归来。
◎卷.16【送孙舍人归湘州】梁陟<br>　　盛才倾世重，清论满朝归。作隼他年计，为鸳此日飞。<br>　　比肩移日近，抗首出郊畿。为报清漳水，分明照锦衣。
◎卷.17【再登河阳城怀古】朱延<br>　　客游倦旅思，憩驾陟崇墉。元凯标奇迹，安仁擅美踪。<br>　　远近浊河流，出没青山峰。伫想空不极，怀古怅无从。
◎卷.18【题莹上人院】寇埴<br>　　舍筏求香偈，因泉演妙音。是明捐俗网，何独在山林。<br>　　缭绕藤轩密，逶迤竹径深。为传同学志，兹宇可清心。
◎卷.19【燕衔泥（一作冯著诗）】冯渚<br>　　双燕碌碌飞入屋，屋中老人喜燕归，裴回绕我床头飞。<br>　　去年为尔逐黄雀，雨多屋漏泥土落。尔莫厌老翁茅屋低，<br>　　梁头作窠梁下栖。尔不见东家黄鷇鸣啧啧，<br>　　蛇盘瓦沟鼠穿壁。豪家大屋尔莫居，骄儿少妇采尔雏。<br>　　井旁写水泥自足，衔泥上屋随尔欲。<br>第七百七十九卷
◎卷.1【日暖万年枝】王约<br>　　霭霭彤庭里，沈沈玉砌陲。初升九华日，潜暖万年枝。<br>　　煦妪光偏好，青葱色转宜。每因韶景丽，长沐惠风吹。<br>　　隐映当龙阙，氛氲隔凤池。朝阳光照处，唯有近臣知。
◎卷.2【日暖万年枝】郭求<br>　　旭日升溟海，芳枝散曙烟。温仁临树久，煦妪在条偏。<br>　　阳德符君惠，嘉名表圣年。若承恩渥厚，常属栋梁贤。<br>　　生植虽依地，光华只信天。不才堪仄陋，徒望向荣先。
◎卷.3【日暖万年枝】郑师贞<br>　　禁树敷荣早，偏将丽日宜。光摇连北阙，影泛满南枝。<br>　　得地方知照，逢时异赫曦。叶和盈数积，根是永年移。<br>　　宵露犹残润，薰风更共吹。馀晖诚可托，况近凤凰池。
◎卷.4【日华川上动】石殷士<br>　　曙霞攒旭日，浮景弄晴川。晃曜层潭上，悠扬极浦前。<br>　　岸高时拥媚，波远渐澄鲜。萍实空随浪，珠胎不照渊。<br>　　早暄依曲渚，微动触轻涟。孰假咸池望，幽情得古篇。
◎卷.5【闻击壤】石殷士<br>　　尧年听野老，击壤复何云。自谓欢由己，宁知德在君。<br>　　气平闲易畅，声贺作难分。耕凿方随日，恩威比望云。<br>　　篑桴均下调，和木等南薰。无落于吾事，谁将帝力闻。
◎卷.6【初日照华清宫】柴宿<br>　　灵山初照泽，远近见离宫。影动参差里，光分缥缈中。<br>　　鲜飙收晚翠，佳气满晴空。林润温泉入，楼深复道通。<br>　　璇题生炯晃，珠缀引xz胧。凤辇何时幸，朝朝此望同。
◎卷.19【瑜不掩瑕】柴宿<br>　　朗玉微瑕在，分明异璞瑜。坚贞宁可杂，美恶自能殊。<br>　　待价知弥久，称忠定不诬。光辉今见黜，毫发外呈符。<br>　　岂假良工指，堪为达士模。他山傥磨琢，慕爱是洪炉。
◎卷.20【秋日悬清光】陶拱<br>　　秋至云容敛，天中日景清。悬空寒色净，委照曙光盈。<br>　　泫泫看弥上，辉辉望最明。烟霞轮乍透，葵藿影初生。<br>　　鉴下应无极，升高自有程。何当回盛彩，一为表精诚。
◎卷.21【三让月成魄（不得泛说乡饮之事）】刘gL<br>　　为礼依天象，周旋逐月成。教人三让美，为客一宵生。<br>　　初进轮犹暗，终辞影渐明。幸陪宾主位，取舍任亏盈。
◎卷.22【海上生明月】朱华<br>　　皎皎秋中月，团圆海上生。影开金镜满，轮抱玉壶清。<br>　　渐出三山岊，将凌一汉横。素娥尝药去，乌鹊绕枝惊。<br>　　照水光偏白，浮云色最明。此时尧砌下，蓂荚自将荣。
◎卷.23【月夜梧桐叶上见寒露】戴察<br>　　萧疏桐叶上，月白露初团。滴沥清光满，荧煌素彩寒。<br>　　风摇愁玉坠，枝动惜珠干。气冷疑秋晚，声微觉夜阑。<br>　　凝空流欲遍，润物净宜看。莫厌窥临倦，将晞聚更难。
◎卷.24【清露被皋兰】孙顾<br>　　九皋兰叶茂，八月露华清。稍与秋阴合，还将晓色并。<br>　　向空罗细影，临水泫微明。的皪添幽兴，芊绵动远情。<br>　　夕芳人未采，初降鹤先惊。为感生成惠，心同葵藿倾。
◎卷.25【宿烟含白露】孙頠<br>　　析析有新意，微微曙色幽。露含疏月净，光与晓烟浮。<br>　　迥野遥凝素，空林望已秋。著霜寒未结，凝叶滴还流。<br>　　比玉偏清洁，如珠讵可收。裴回阡陌上，瞻想但淹留。
◎卷.26【送薛大夫和蕃】孙頠<br>　　亚相独推贤，乘轺向远边。一心倾汉日，万里望胡天。<br>　　忠信皇恩重，要荒圣德传。戎人方屈膝，塞月复婵娟。<br>　　别思流莺晚，归朝候雁先。当书外垣传，回奏赤墀前。
◎卷.27【风光草际浮】陈璀<br>　　春风泛摇草，旭日遍神州。已向花间积，还来叶上浮。<br>　　晓光缘圃丽，芳气满街流。澹荡依朱萼，飖飏带玉沟。<br>　　向空看转媚，临水见弥幽。况被崇兰色，王孙正可游。
◎卷.28【风光草际浮】裴杞<br>　　澹荡和风至，芊绵碧草长。徐吹遥扑翠，半偃乍浮光。<br>　　叶似翻宵露，丛疑扇夕阳。逶迤明曲渚，照耀满回塘。<br>　　白芷生还暮，崇兰泛更香。谁知揽结处，含思向馀芳。
◎卷.29【风光草际浮】陈祜<br>　　香发王孙草，春生君子风。光摇低偃处，影散艳阳中。<br>　　稍稍移蘋末，微微转蕙丛。浮烟倾绿野，远色澹晴空。<br>　　泛彩池塘媚，含芳景气融。清晖谁不挹，几许赏心同。
◎卷.30【风光草际浮】吴秘<br>　　草色春沙里，风光晓正幽。轻明摇不散，郁昱丽仍浮。<br>　　吹缓苗难转，晖闲叶本柔。碧凝烟彩入，红是日华流。<br>　　耐可披襟对，谁应满掬收。恭闻掇芳客，为此尚淹留。
◎卷.31【风光草际浮】张复元<br>　　纤纤春草长，迟日度风光。靃靡含新彩，霏微笼远芳。<br>　　殊姿媚原野，佳色满池塘。最好垂清露，偏宜带艳阳。<br>　　浅深浮嫩绿，轻丽拂馀香。好助莺迁势，乘时冀便翔。
◎卷.32【冬至日祥风应候】穆寂<br>　　节逢清景至，占气二仪中。独喜登台日，先知应候风。<br>　　呈祥光舜化，表庆感尧聪。既与乘时叶，还将入律同。<br>　　微微万井遍，习习九门通。更绕炉烟起，殷勤报岁功。
◎卷.33【清风戒寒】穆寂<br>　　风清物候残，萧洒报将寒。扫得天衢静，吹来眼界宽。<br>　　条鸣方有异，虫思乱无端。就树收鲜腻，冲池起涩澜。<br>　　过山岚可掬，度月色宜看。华实从兹始，何嗟岁序殚。
◎卷.34【风草不留霜】王景中<br>　　繁霜当永夜，寒草正惊风。飘素衰蘋末，流光晚蕙丛。<br>　　悠扬方泛影，皎洁却飞空。不定离披际，难凝蘙荟中。<br>　　低昂闲散质，肃杀想成功。独感玄晖咏，依依此夕同。
◎卷.35【春云】邓倚<br>　　摇曳自西东，依林又逐风。势移青道里，影泛绿波中。<br>　　夕霁方明日，朝阳复蔽空。度关随去马，出塞引归鸿。<br>　　色任寒暄变，光将远近同。为霖如见用，还得助成功。
◎卷.36【登云梯】汤洙<br>　　谢客常游处，层峦枕碧溪。经过殊俗境，登陟象云梯。<br>　　步步劳山屐，行行蹑涧霓。迥临天路广，俯眺夕阳低。<br>　　赏咏情弥惬，风尘事已睽。前修如可慕，投足固思齐。
◎卷.37【登云梯】殷琮<br>　　碧落远澄澄，青山路可升。身轻疑易蹋，步独觉难凭。<br>　　逦迤排将近，回翔势渐登。上宁愁屈曲，高更喜超腾。<br>　　江树遥分蔼，山岚宛若凝。赤城容许到，敢惮百千层。
◎卷.38【秋山极天净】朱延龄<br>　　雨洗高秋净，天临大野闲。葱茏清万象，缭绕出层山。<br>　　日落千峰上，云销万壑间。绿萝霜后翠，红叶雨来殷。<br>　　散彩辉吴甸，分形压楚关。欲寻霄汉路，延首愿登攀。<br>第七百八十卷
◎卷.1【春台晴望】郑蕡<br>　　追赏层台迥，登临四望频。熙熙山雨霁，处处柳条新。<br>　　草长秦城夕，花明汉苑春。晴林翻去鸟，紫陌阅行人。<br>　　旅客风尘厌，山家梦寐亲。迁莺思出谷，鶱翥待芳辰。
◎卷.2【天骥呈材】郑蕡<br>　　毛骨合天经，拳奇步骤轻。曾邀于阗驾，新出贰师营。<br>　　喷勒金铃响，追风汗血生。酒亭留去迹，吴坂认嘶声。<br>　　力可通衢试，材堪圣代呈。王良如顾盻，垂耳欲长鸣。
◎卷.3【律中应钟（一作裴次元诗）】裴元<br>　　律穷方数寸，室暗在三重。伶管灰先动，秦正节已逢。<br>　　商声辞玉笛，羽调入金钟。密叶翻霜彩，轻冰敛水容。<br>　　望鸿南去绝，迎气北来浓。愿托无凋性，寒林自比松。
◎卷.4【闰月定四时】杜周士<br>　　得闰因贞岁，吾君敬授时。体元承夏道，推历法尧咨。<br>　　直取归馀改，非如再失欺。葭灰初变律，斗柄正当离。<br>　　寒暑功前定，春秋气可推。更怜幽谷羽，鸣跃尚须期。
◎卷.5【闰月定四时】乐伸<br>　　圣代承尧历，恒将闰正时。六旬馀可借，四序应如期。<br>　　分至宁愆素，盈虚信不欺。斗杓重指甲，灰琯再推离。<br>　　羲氏兼和氏，行之又则之。愿言符大化，永永作元龟。
◎卷.6【闰月定四时】徐至<br>　　积数归成闰，羲和职旧司。分铢标斗建，盈缩正人时。<br>　　节候潜相应，星辰自合期。寸阴宁越度，长历信无欺。<br>　　定向铜壶辨，还从玉律推。高明终不谬，委鉴本无私。
◎卷.7【新阳改故阴】纥干讽<br>　　律管才推候，寒郊忽变阴。微和方应节，积惨已辞林。<br>　　暗觉馀澌断，潜惊丽景侵。禁城佳气换，北陆翠烟深。<br>　　有截知遐布，无私荷照临。韶光如可及，莺谷免幽沈。
◎卷.8【春水绿波】朱休<br>　　芳时淑气和，春水澹烟波。滉漾滋兰杜，沦涟长芰荷。<br>　　晚光扶翠潋，潭影写青莎。归雁追飞尽，纤鳞游泳多。<br>　　朝宗终到海，润下每盈科。愿假中流便，从兹发棹歌。
◎卷.9【海水不扬波】李沛<br>　　明朝崇大道，寰海免波扬。既合千年圣，能安百谷王。<br>　　天心随泽广，水德共灵长。不挠鱼弥乐，无澜苇可航。<br>　　化流沾率土，恩浸及殊方。岂只朝宗国，惟闻有越裳。
◎卷.10【四水合流】李沛<br>　　禹凿山川地，因通四水流。萦回过凤阙，会合出皇州。<br>　　天影长波里，寒声古度头。入河无昼夜，归海有谦柔。<br>　　顺物宜投石，逢时可载舟。羡鱼犹未已，临水欲垂钩。
◎卷.11【登圣善寺阁望龙门】成崿<br>　　高阁聊登望，遥分禹凿门。刹连多宝塔，树满给孤园。<br>　　香境超三界，清流振陆浑。报慈弘孝理，行道得真源。<br>　　空净祥烟霁，时光受日温。愿从初地起，长奉下生尊。
◎卷.12【秋霁望庐山瀑布】夏侯楚<br>　　常思瀑布幽，晴晀喜逢秋。一带连青嶂，千寻倒碧流。<br>　　湿云应误鹤，翻浪定惊鸥。星浦虹初下，炉峰烟未收。<br>　　岩高时褭褭，天净起悠悠。傥见朝宗日，还须济巨舟。
◎卷.13【济川用舟楫】胡权<br>　　渺渺水连天，归程想几千。孤舟辞曲岸，轻楫济长川。<br>　　迥指波涛雪，回瞻岛屿烟。心迷沧海上，目断白云边。<br>　　泛滥虽无定，维持且自专。还如圣明代，理国用英贤。
◎卷.14【洛出书】郭邕<br>　　德合天贶呈，龙飞圣人作。光宅被寰区，图书荐河洛。<br>　　象登四气顺，文辟九畴错。氤氲瑞彩浮，左右灵仪廓。<br>　　微造功不宰，神行利攸博。一见皇家庆，方知禹功薄。
◎卷.15【洛出书】张钦敬<br>　　浮空九洛水，瑞圣千年质。奇象八卦分，图书九畴出。<br>　　含微卜筮远，抱数阴阳密。中得天地心，傍探鬼神吉。<br>　　昔闻夏禹代，今献唐尧日。谬此叙彝伦，寰宇贺清谧。
◎卷.16【洛出书】叔孙玄观<br>　　清洛含温溜，玄龟荐宝书。波开绿字出，瑞应紫宸居。<br>　　物著群灵首，文成列卦初。美珍翔阁凤，庆迈跃舟鱼。<br>　　俾姒惟何远，休皇复在诸。东都主人意，歌颂望乘舆。
◎卷.17【玉壶冰】王季友2<br>　　玉壶知素结，止水复中澄。坚白能虚受，清寒得自凝。<br>　　分形同晓镜，照物掩宵灯。璧映圆光入，人惊爽气凌。<br>　　金罍何足贵，瑶席几回升。正值求珪瓒，提携共饮冰。
◎卷.18【美玉】南巨川<br>　　抱玉将何适，良工正在斯。有瑕宁自掩，匪石幸君知。<br>　　雕琢嗟成器，缁磷志不移。饰樽光宴赏，入珮奉威仪。<br>　　象德曾留记，如虹窃可奇。终希逢善价，还得桂林枝。
◎卷.19【琢玉】丁居晦<br>　　卞玉何时献，初疑尚在荆。琢来闻制器，价衒胜连城。<br>　　虹气冲天白，云浮入信贞。珮为廉节德，杯作侈奢名。<br>　　露璞方期辨，雕文幸既成。他山岂无石，宁及此时呈。
◎卷.20【白珪无玷】辛宏<br>　　片玉表坚贞，逢时宝自呈。色鲜同雪白，光润夺冰清。<br>　　皎皎无瑕玷，锵锵有珮声。昆山标重价，垂棘振香名。<br>　　抱璞心常苦，全真道未行。琢磨忻大匠，还冀动连城。
◎卷.21【鲛人潜织】康翊仁<br>　　珠馆冯夷室，灵鲛信所潜。幽闲云碧牖，滉漾水精帘。<br>　　机动龙梭跃，丝萦藕淬添。七襄牛女恨，三日大人嫌。<br>　　透手击吴练，凝冰笑越缣。无因听札札，空想濯纤纤。
◎卷.22【瑕瑜不相掩】陈中师<br>　　出石温然玉，瑕瑜素在中。妍媸因异彩，音韵信殊风。<br>　　让美心方并，求疵意本同。光华开缜密，清润仰磨砻。<br>　　秀质非攘善，贞姿肯废忠。今来傥成器，分别在良工。
◎卷.23【戛玉有馀声】管雄甫<br>　　戛玉音难尽，凝人思转清。依稀流户牖，仿佛在檐楹。<br>　　更逐松风起，还将涧水并。乐中和旧曲，天际转馀声。<br>　　漂渺浮烟远，温柔入耳轻。想如君子佩，时得上堂鸣。
◎卷.24【珠还合浦】邓陟<br>　　至宝含冲粹，清虚映浦湾。素辉明荡漾，圆彩色玢ge。<br>　　昔逐诸侯去，今随太守还。影摇波里月，光动水中山。<br>　　鱼目徒相比，骊龙乍可攀。愿将车饰用，长得耀君颜。
◎卷.25【浊水求珠】吕价<br>　　至宝诚难得，潜光在浊流。深沈当处晦，皎洁庶来求。<br>　　缀履将还用，褰裳必更收。蚌胎应自别，鱼目岂能俦。<br>　　日彩逢高鉴，星光讵暗投。不因今日取，泥滓出无由。
◎卷.26【暗投明珠】苑gT<br>　　至宝欣怀日，良兹岂可俦。神光非易鉴，夜色信难投。<br>　　错落珍寰宇，圆明隔浅流。精灵辞合浦，素彩耀神州。<br>　　抱影希人识，承时望帝求。谁言按剑者，猜忌却生雠。
◎卷.27【暗投明珠】罗泰<br>　　媚川时未识，在掌共传名。报德能欺暗，投人自欲明。<br>　　月临幽室朗，星没晓河倾。的皪骊龙颔，荧煌彩凤呈。<br>　　守恩辞合浦，擅美掩连城。鱼目应难近，谁知按剑情。
◎卷.28【暗投明珠】崔藩<br>　　至宝看怀袖，明珠出后收。向人光不定，离掌势难留。<br>　　皎澈虚临夜，孤圆冷莹秋。乍来惊月落，疾转怕星流。<br>　　有泪甘瑕弃，无媒自暗投。今朝感恩处，将欲报隋侯。
◎卷.29【泗滨得石磬】李勋<br>　　浮磬潜清深，依依呈碧浔。出水见贞质，在悬含玉音。<br>　　对此喜还叹，几秋还到今。器古契良觌，韵和谐宿心。<br>　　何为值明鉴，适得离幽沈。自兹入清庙，无复泥沙侵。<br>第七百八十一卷
◎卷.1【玄元皇帝应见贺圣祚无疆】赵铎<br>　　圣主今司契，神功格上玄。岂唯求傅野，更有叶钧天。<br>　　审梦西山下，焚香北阙前。道光尊圣日，福应集灵年。<br>　　咫尺真容近，巍峨大象悬。觞从百寮献，形为万方传。<br>　　声教唯皇矣，英威固邈然。惭无美周颂，徒上祝尧篇。
◎卷.2【太常寺观舞圣寿乐】徐元鼎<br>　　舞字传新庆，人文迈旧章。冲融和气洽，悠远圣功长。<br>　　盛德流无外，明时乐未央。日华增顾眄，风物助低昂。<br>　　翥凤方齐首，高鸿忽断行。云门与兹曲，同是奉陶唐。
◎卷.3【太清宫闻滴漏】严巨川<br>　　玉漏移中禁，齐车入太清。渐知催辨色，复听续馀声。<br>　　乍逐微风转，时因杂珮轻。青楼人罢梦，紫陌骑将行。<br>　　残魄栖初尽，馀寒滴更生。惭非朝谒客，空有振衣情。
◎卷.4【仲秋太常寺观公卿辂车拜陵】严巨川<br>　　南吕初开律，金风已戒凉。拜陵将展敬，车辂俨成行。<br>　　士庶观祠礼，公卿习旧章。郊原佳气引，园寝瑞烟长。<br>　　卤簿辞丹阙，威仪列太常。圣心何所寄，惟德在无忘。
◎卷.5【贡举人谒先师闻雅乐】吕炅<br>　　礼圣来群彦，观光在此时。闻歌音乍远，合乐和还迟。<br>　　调朗能谐竹，声微又契丝。轻泠流簨簴，缭绕动缨緌。<br>　　九变将随节，三终必尽仪。国风由是正，王化自雍熙。
◎卷.6【望凌烟阁】刘公兴<br>　　画阁凌虚构，遥瞻在九天。丹楹崇壮丽，素壁绘勋贤。<br>　　霭霭浮元气，亭亭出瑞烟。近看分百辟，远揖误群仙。<br>　　图列青云外，仪刑紫禁前。望中空霁景，骧首几留连。
◎卷.7【观北番谒庙】王卓<br>　　肃肃层城里，巍巍祖庙清。圣恩覃布濩，异域献精诚。<br>　　冠盖分行列，戎夷变姓名。礼终齐百拜，心洁尽忠贞。<br>　　瑞气千重色，箫韶九奏声。仗移迎日转，旆动逐风轻。<br>　　休运威仪盛，丰年俎豆盈。不堪惭颂德，空此望簪缨。
◎卷.8【舞干羽两阶】石倚<br>　　干羽能柔远，前阶舞正陈。欲称文德盛，先表乐声新。<br>　　肃肃行初列，森森气益振。动容和律吕，变曲静风尘。<br>　　化美超千古，恩波及七旬。已知天下服，不独有苗人。
◎卷.9【御制段太尉碑】叶元良<br>　　多难全高节，时清轸圣君。园茔标石篆，雨露降天文。<br>　　义激忠贞没，词伤兰蕙焚。国人皆堕泪，王府已铭勋。<br>　　揭出临新陌，长留对古坟。睿情幽感处，应使九泉闻。
◎卷.10【恩赐魏文贞公诸孙旧第，以导直臣】裴大章<br>　　邢茅虽旧锡，邸第是初荣。迹往伤遗事，恩深感直声。<br>　　云孙方庆袭，池馆忽春生。古甃开泉井，新禽绕画楹。<br>　　自然垂带砺，况复激忠贞。必使千年后，长书竹帛名。
◎卷.11【恩赐耆老布帛（一作李绛诗）】崔宗<br>　　涣汗中天发，殊私海外存。衰颜逢圣代，华发受皇恩。<br>　　烛物明尧日，垂衣辟禹门。惜时悲落景，赐帛慰馀魂。<br>　　厚泽沾祥咏，微生保子孙。盛明今尚齿，欢洽九衢樽。
◎卷.12【东都父老望幸】郑馥<br>　　鸾舆秦地久，羽卫洛阳空。彼土虽凭固，兹川乃得中。<br>　　龙颜觐白日，鹤发仰清风。望幸诚逾邈，怀来意不穷。<br>　　昔因封泰岳，今伫蹑维嵩。天地心无异，神祇理亦同。<br>　　翠华翔渭北，玉检候关东。众愿其难阻，明君早勒功。
◎卷.13【言行相顾】吴叔达<br>　　圣人垂政教，万古请常传。立志言为本，修身行乃先。<br>　　相须宁得阙，相顾在无偏。荣辱当于己，忠贞必动天。<br>　　大名如副宝，至道亦通玄。千里犹能应，何云迩者焉。
◎卷.14【言行相顾】孟翱<br>　　将使言堪复，常闻行欲先。比珪斯不玷，修己直如弦。<br>　　跬步非全进，吹嘘禀自然。当令夫子察，无宿仲由贤。<br>　　正遇兴邦际，因怀入署年。坐知清监下，相顾有人焉。
◎卷.15【人不易知】郑昉<br>　　如面诚非一，深心岂易知。入秦书十上，投楚岁三移。<br>　　和玉翻为泣，齐竽或滥吹。周行虽有寘，殷鉴在前规。<br>　　寅亮推多士，清通固赏奇。病诸方号哲，敢相反成疵。<br>　　冬日承馀爱，霜云喜暂披。无令见瞻后，回照复云疲。
◎卷.16【早春送郎官出宰】袁求贤<br>　　仙郎今出宰，圣主下忧民。紫陌轩车送，丹墀雨露新。<br>　　趋程犹犯雪，行县正逢春。粉署时回首，铜章已在身。<br>　　鸣琴化欲展，起草恋空频。今日都门外，悠悠别汉臣。
◎卷.17【饯王将军赴云中】孟匡明<br>　　一师凭庙略，分阃佐元戎。势亚彤弓宠，时推金印雄。<br>　　关山横代北，旌节壮河东。日转前茅影，春生细柳风。<br>　　饮冰君命速，挥涕饯筵空。伫听阴山静，谁争万里功。
◎卷.18【西戎即叙】李子昂<br>　　悬首藁街中，天兵破犬戎。营收低陇月，旗偃度湟风。<br>　　肃杀三边劲，萧条万里空。元戎咸服罪，馀孽尽输忠。<br>　　圣理符轩化，仁恩契禹功。降逾洞庭险，枭拟郅支穷。<br>　　已散军容捷，还资庙算通。今朝观即叙，非与献獒同。<br>第七百八十二卷
◎卷.1【禁中春松】员南溟<br>　　郁郁贞松树，阴阴在紫宸。葱茏偏近日，青翠更宜春。<br>　　雅韵风来起，轻烟霁后新。叶深栖语鹤，枝亚拂朝臣。<br>　　全节长依地，凌云欲致身。山苗荫不得，生植荷陶钧。
◎卷.2【玉烛】员南溟<br>　　历象璿玑正，休征玉烛明。四时佳气满，五纬太阶平。<br>　　律吕风光至，烟云瑞色呈。年和知岁稔，道泰喜秋成。<br>　　寰海皇恩被，乾坤至化清。自怜同野老，帝力讵能名。
◎卷.3【文宣王庙古松】李胄<br>　　列植成均里，分行古庙前。阴森非一日，苍翠自何年。<br>　　寒影烟霜暗，晨光枝叶妍。近檐阴更静，临砌色相鲜。<br>　　每愧闻钟磬，多惭接豆笾。更宜教胄子，于此学贞坚。
◎卷.4【华林园早梅】郑述诚<br>　　晓日东楼路，林端见早梅。独凌寒气发，不逐众花开。<br>　　素彩风前艳，韶光雪后催。蕊香沾紫陌，枝亚拂青苔。<br>　　止渴曾为用，和羹旧有才。含情欲攀折，瞻望几裴回。
◎卷.5【龙池春草】宋迪<br>　　凤阙韶光遍，龙池草色匀。烟波全让绿，堤柳不争新。<br>　　翻叶迎红日，飘香借白蘋。幽姿偏占暮，芳意欲留春。<br>　　已胜生金埒，长思藉玉轮。翠华如见幸，正好及兹辰。
◎卷.6【龙池春草】万俟造<br>　　暖积龙池绿，晴连御苑春。迎风茎未偃，裛露色犹新。<br>　　苒苒分阶砌，离离杂荇蘋。细丛依远渚，疏影落轻沦。<br>　　迟引萦花蝶，偏宜拾翠人。那怜献赋者，惆怅惜兹辰。
◎卷.7【贡院楼北新栽小松】钱众仲<br>　　爱此凌霜操，移来独占春。贞心初得地，劲节始依人。<br>　　笼月烟犹薄，当轩色转新。枝低无宿羽，叶静不留尘。<br>　　每与芝兰近，常惭雨露均。幸因逢顾盼，生植及兹辰。
◎卷.8【玉壶冰】钱众仲<br>　　冬律初阴结，寒冰贮玉壶。霜姿虽异禀，虹气亦相符。<br>　　对月光宜并，临池影不孤。贞坚方共济，同处岂殊途。<br>　　色莹连城璧，形分照乘珠。提携今在此，抱素节宁渝。
◎卷.9【潘安仁戴星看河阳花发】吕敞<br>　　行春潘令至，勤恤戴星光。为政宵忘寝，临人俗冀康。<br>　　晓花迎径发，新蕊满城香。秀色沾轻露，鲜辉丽早阳。<br>　　津桥见来往，空雾拂衣裳。桃李今无数，从兹愿比方。
◎卷.10【龟兹闻莺】吕敞<br>　　边树正参差，新莺复陆离。娇非胡俗变，啼是汉音移。<br>　　绣羽花间覆，繁声风外吹。人言曾不辨，鸟语却相知。<br>　　出谷情何寄，迁乔义取斯。今朝乡陌伴，几处坐高枝。
◎卷.11【好鸟鸣高枝】郑衮<br>　　养翮非无待，迁乔信自卑。影高迟日度，声远好风随。<br>　　云拂千寻直，花催百啭奇。惊人时向晚，求友听应知。<br>　　委质经三岁，先鸣在一枝。上林如可托，弱羽愿差池。
◎卷.12【金谷园花发怀古】张公乂<br>　　今日春风至，花开石氏园。未全红艳折，半与素光翻。<br>　　点缀疏林遍，微明古径繁。窥临莺欲语，寂寞李无言。<br>　　谷变迷铺锦，台馀认树萱。川流人事共，千载竟谁论。
◎卷.13【织鸟】张何<br>　　季春三月里，戴胜下桑来。映日华冠动，迎风绣羽开。<br>　　候惊蚕事晚，织向女工裁。旅宿依花定，轻飞绕树回。<br>　　欲过高阁柳，更拂小庭梅。所寄一枝在，宁忧弋者猜。
◎卷.14【出笼鹘】濮阳瓘<br>　　玉镞分花袖，金铃出彩笼。摇心长捧日，逸翰镇生风。<br>　　一点青霄里，千声碧落中。星眸随狡兔，霜爪落飞鸿。<br>　　每念提携力，常怀搏击功。以君能惠好，不敢没遥空。
◎卷.15【试越裳贡白雉】王若岩<br>　　素翟宛昭彰，遥遥自越裳。冰晴朝映日，玉羽夜含霜。<br>　　岁月三年远，山川九泽长。来从碧海路，入见白云乡。<br>　　作瑞兴周后，登歌美汉皇。朝天资孝理，惠化且无疆。
◎卷.16【敕赐三相马】张随<br>　　上苑骅骝出，中宫诏命传。九天班锡礼，三相代劳年。<br>　　顾主声犹发，追风力正全。鸣珂龙阙下，喷玉凤池前。<br>　　四足疑云灭，双瞳比镜悬。为因能致远，今日表求贤。
◎卷.17【河中献捷】张随<br>　　叛将忘恩久，王师不战通。凯歌千里内，喜气二仪中。<br>　　寇尽条山下，兵回汉苑东。将军初执讯，明主欲论功。<br>　　落日烟尘静，寒郊壁垒空。苍生幸无事，自此乐尧风。
◎卷.18【天骥呈材】徐仁嗣<br>　　至德符天道，龙媒应圣明。追风奇质异，喷玉彩毛轻。<br>　　躞蹀形难状，连拳势乍呈。效材矜逸态，绝影表殊名。<br>　　岐路宁辞远，关山岂惮行。盐车虽不驾，今日亦长鸣。
◎卷.19【天骥呈材】卢征<br>　　异产应尧年，龙媒顺制牵。权奇初得地，躞蹀欲行天。<br>　　讵假调金埒，宁须动玉鞭。嘶风深有恋，逐日定无前。<br>　　周满夸常驭，燕昭恨不传。应知流赭汗，来自海西偏。
◎卷.20【雪夜听猿吟】顾伟<br>　　寒岩飞暮雪，绝壁夜猿吟。历历和群雁，寥寥思客心。<br>　　绕枝犹避箭，过岭却投林。风冷声偏苦，山寒响更深。<br>　　听时无有定，静里固难寻。一宿扶桑月，聊看怀好音。
◎卷.21【寒蝉树】沈鹏<br>　　一叶初飞日，寒蝉益易惊。入林惭织细，依树愧身轻。<br>　　大干时容息，乔枝或借鸣。心由饮露静，响为逐风清。<br>　　忝有翩翾分，应怜嘒唳声。不知微薄影，早晚挂緌缨。
◎卷.22【临川羡鱼】薛少殷<br>　　曾是归家客，今年且未旋。游鳞方有待，织网岂能捐。<br>　　向水烟波夕，吟风岁月迁。莓苔生古岸，葭菼变清川。<br>　　不逐沧波叟，还宗内外篇。良辰难自掷，此日愿忘筌。
◎卷.23【临川羡鱼】张元正<br>　　有客百愁侵，求鱼正在今。广川何渺漫，高岸几登临。<br>　　风水宁相阻，烟霞岂惮深。不应同逐鹿，讵肯比从禽。<br>　　结网非无力，忘筌自有心。永存芳饵在，伫立思沈沈。<br>第七百八十三卷
◎卷.1【答王无功入长安咏秋蓬见示】辛学士<br>　　托根虽异所，飘叶早相依。因风若有便，更共入云飞。
◎卷.2【哭李远】卢尚书<br>　　昨日舟还浙水湄，今朝丹旐欲何为。才收北浦一竿钓，<br>　　未了西斋半局棋。洛下已传平子赋，临川争写谢公诗。<br>　　不堪旧里经行处，风木萧萧邻笛悲。
◎卷.3【湘中怨讽】郑仆射<br>　　青鹢苦幽独，隔江相对稀。夜寒芦叶雨，空作一声归。
◎卷.4【登汾上阁】郑中丞<br>　　汾桂秋水阔，宛似到阊门。惆怅江湖思，惟将南客论。
◎卷.5【为御史衔命出关谳狱，道中看华山有诗】韩常侍<br>　　野麋蒙象暂如犀，心不惊鸥角骇鸡。<br>　　一路好山无伴看，断肠烟景寄猿啼。
◎卷.6【寄织锦篇与薛郎中（时为补阙，谢病归山）】韩常侍<br>　　锦字龙梭织锦篇，凤凰文采间非烟。<br>　　并他时世新花样，虚费工夫不直钱。
◎卷.7【和人忆鹤】韩常侍<br>　　拂拂云衣冠紫烟，已为丁令一千年。<br>　　留君且伴居山客，幸有松梢明月天。
◎卷.8【句】韩常侍<br>　　情多不似家山水，夜夜声声旁枕流。（《忆山泉》，<br>　　《诗话总龟》）
◎卷.9【赠米都知】梁补阙<br>　　供奉三朝四十年，圣时流落发衰残。<br>　　贪将乐府歌明代，不把清吟换好官。
◎卷.10【题安国观】卢尚书<br>　　夕照纱窗起暗尘，青松绕殿不知春。<br>　　君看白首诵经者，半是宫中歌舞人。
◎卷.11【自商山宿隐居（一作灵一诗）】苏广文<br>　　闻道桃源堪避秦，寻幽数日不逢人。烟霞洞里无鸡犬，<br>　　风雨林中有鬼神。黄公石上三芝秀，陶令门前五柳春。<br>　　醉卧白云闲入梦，不知何物是吾身。
◎卷.12【夜归华川因寄幕府】苏广文<br>　　山村寥落野人稀，竹里衡门掩翠微。溪路夜随明月入，<br>　　亭皋春伴白云归。嵇康懒慢仍耽酒，范蠡逋逃又拂衣。<br>　　汀畔数鸥闲不起，只应知我已忘机。
◎卷.13【春日过田明府遇焦山人】苏广文<br>　　陶公归隐白云溪，买得春泉溉药畦。夜静林间风虎啸，<br>　　月明竹上露禽栖。陈仓邑吏惊烽火，太白山人讶鼓鼙。<br>　　相见只言秦汉事，武陵溪里草萋萋。
◎卷.14【题升山】任生<br>　　城外升山寺，城中望宛然。及登无半日，欲到已经年。
◎卷.15【投曹文姬诗（文姬，长安中娼女，工翰墨，时号书仙）】任生<br>　　玉皇前殿掌书仙，一染尘心下九天。<br>　　莫怪浓香薰骨腻，云衣曾惹御炉烟。
◎卷.16【绝句】吴公<br>　　去国投兹土，编茅隐旧踪。年年秋水上，独对数株松。
◎卷.17【献卢常侍】曹生<br>　　拜玉亭前闲送客，此时孤恨感离乡。<br>　　寻思往岁绝缨事，肯向朱门泣夜长。
◎卷.18【赋新月】缪氏子<br>　　初月如弓未上弦，分明挂在碧霄边。<br>　　时人莫道蛾眉小，三五团圆照满天。
◎卷.19【悼妓诗】京兆韦氏子<br>　　惆怅金泥簇蝶裙，春来犹见伴行云。<br>　　不教布施刚留得，浑似初逢李少君。<br>第七百八十四卷
◎卷.1【长宁公主宅流杯】景龙文馆士<br>　　凭高瞰迥足怡心，菌阁桃源不暇寻。<br>　　馀雪依林成玉树，残霙点岫即瑶岑。
◎卷.2【侍宴桃花园咏桃花应制】神龙从臣<br>　　源水丛花无数开，丹跗红萼间青梅。<br>　　从今结子三千岁，预喜仙游复摘来。
◎卷.3【玉龙子诗】天宝时人<br>　　圣运潜符瑞玉龙，自兴云雨更无踪。<br>　　不如渭水沙中得，争保銮舆复九重。
◎卷.4【寄兄】僖宗北省官<br>　　涉江今日恨偏多，援笔长吁欲奈何。<br>　　倘使泪流西去得，便应添作锦江波。
◎卷.5【题屈原祠】洪州将军<br>　　苍藤古木几经春，旧祀祠堂小水滨。<br>　　行客谩陈三酎酒，大夫元是独醒人。
◎卷.6【题端正树】贞元文士<br>　　昔日偏沾雨露荣，德皇西幸赐嘉名。<br>　　马嵬此去无多地，合向杨妃冢上生。
◎卷.7【寄内诗】河北士人<br>　　握笔题诗易，荷戈征戍难。惯从鸳被暖，怯向雁门寒。<br>　　瘦尽宽衣带，啼多渍枕檀。试留青黛著，回日画眉看。
◎卷.8【代妻答诗（一作女郎葛鸦儿作）】河北士人<br>　　蓬鬓荆钗世所稀，布裙犹是嫁时衣。<br>　　胡麻好种无人种，合是归时底不归。
◎卷.9【丙申岁诗】元和举子<br>　　元和天子丙申年，三十三人同得仙。<br>　　袍似烂银文似锦，相将白日上青天。
◎卷.10【刺安南事诗】懿宗朝举子<br>　　南荒不择吏，致我交趾覆。联绵三四年，致我交趾辱。<br>　　懦者斗则退，武者兵益黩。军容满天下，战将多金玉。<br>　　刮得齐民疮，分为猛士禄。雄雄许昌师，忠武冠其族。<br>　　去为万骑风，住为一川肉。时有残卒回，千门万户哭。<br>　　哀声动闾里，怨气成山谷。谁能听鼓声，不忍看金镞。<br>　　念此堪泪流，悠悠颍川绿。
◎卷.11【歌】白衫举子<br>　　执板狂歌乞个钱，尘中流浪且随缘。<br>　　直饶到老常如此，犹胜危时弄化权。
◎卷.12【睹野花思京师旧游】唐末朝士<br>　　曾过街西看牡丹，牡丹才谢便心阑。<br>　　如今变作村园眼，鼓子花开也喜欢。
◎卷.13【哥舒歌】西鄙人<br>　　北斗七星高，哥舒夜带刀。至今窥牧马，不敢过临洮。
◎卷.14【答人】太上隐者<br>　　偶来松树下，高枕石头眠。山中无历日，寒尽不知年。
◎卷.15【向竹吟】黄山隐<br>　　积尘为太山，掬水成东海。富贵有时乖，希夷无日改。<br>　　绛节出崆峒，霓衣发光彩。古者有七贤，六个今何在。
◎卷.16【歌】婺州山中人<br>　　静居青嶂里，高啸紫烟中。尘世连仙界，琼田前路通。
◎卷.17【五子之歌】同谷子<br>　　邦惟固本自安宁，临下常须驭朽惊。<br>　　何事十旬游不返，祸胎从此召殷兵。<br>　　酒色声禽号四荒，那堪峻宇又雕墙。<br>　　静思今古为君者，未或因兹不灭亡。<br>　　唯彼陶唐有冀方，少年都不解思量。<br>　　如今算得当时事，首为盘游乱纪纲。<br>　　明明我祖万邦君，典则贻将示子孙。<br>　　惆怅太康荒坠后，覆宗绝祀灭其门。<br>　　仇雠万姓遂无依，颜厚何曾解忸怩。<br>　　五子既歌邦已失，一场前事悔难追。
◎卷.18【献公佐诗】崔公佐客<br>　　破额幞头衫也穿，使君犹许对华筵。<br>　　今朝幸倚文章守，遮莫青蛾笑揭天。
◎卷.19【赠妓茂英】洛中举子<br>　　忆昔当初过柳楼，茂英年小尚娇羞。隔窗未省闻高语，<br>　　对镜曾窥学上头。一别中原俱老大，再来南国见风流。<br>　　弹弦酌酒话前事，零落碧云生暮愁。
◎卷.20【又赠】洛中举子<br>　　少插花枝少下筹，须防女伴妒风流。<br>　　坐中若打占相令，除却尚书莫点头。
◎卷.21【寄故姬】江陵士子<br>　　阴云幂幂下阳台，惹著襄王更不回。五度看花空有泪，<br>　　一心如结不曾开。纤萝自合依芳树，覆水宁思返旧杯。<br>　　惆怅高丽坡底宅，春光无复下山来。
◎卷.22【吟】织锦人<br>　　学织缭绫功未多，乱拈机杼错抛梭。<br>　　莫教官锦行家见，把此文章笑杀他。
◎卷.23【句】织锦人<br>　　如今不重文章士，莫把文章夸向人。
◎卷.24【送南中尉】吏部选人<br>　　羡君初拜职，嗟我独无名。且是正员尉，全胜兼试卿。
◎卷.25【题紫微观】建业卜者<br>　　昨日朝天过紫微，醮坛风冷杏花稀。<br>　　碧桃泥我传消息，何事人间更不归。
◎卷.26【题邓仙客墓】天峤游人<br>　　鹤老芝田鸡在笼，上清那与俗尘同。<br>　　既言白日升仙去，何事人间有殡宫。
◎卷.27【题故翠微宫】骊山游人<br>　　翠微寺本翠微宫，楼阁亭台几十重。<br>　　天子不来僧又去，樵夫时倒一株松。
◎卷.28【吟】衡州舟子<br>　　野鹊滩西一棹孤，月光遥接洞庭湖。<br>　　堪嗟回雁峰前过，望断家山一字无。
◎卷.29【月夜】华山老人<br>　　涧水泠泠声不绝，溪流茫茫野花发。<br>　　自去自来人不知，归时常对空山月。
◎卷.30【终南（一作陈季卿诗）】终南山翁<br>　　霜鹤鸣时夕风急，乱鸦又向寒林集。<br>　　此君辍棹悲且吟，独对莲花一峰立。
◎卷.31【大庆堂赐宴元珰有诗呈吴越王】吴越人<br>　　非为亲贤展绮筵，恒常宁敢恣游盘。绿搓杨柳绵初软，<br>　　红晕樱桃粉未干。谷鸟乍啼声似涩，甘霖方霁景犹寒。<br>　　笙歌风紧人酣醉，却绕珍丛烂熳看。
◎卷.32【又和】吴越人<br>　　樱桃花下会亲贤，风远铜壶转露盘。蝶下粉墙梅乍折，<br>　　蚁浮金斝酒难干。云和缓奏泉声咽，珠箔低垂水影寒。<br>　　狂简斐然吟咏足，却邀群彦重吟看。
◎卷.33【再和】吴越人<br>　　我有嘉宾宴乍欢，画帘纹细凤双盘。影笼沼沚修篁密，<br>　　声透笙歌羯鼓干。散后便依书箧寐，渴来潜想玉壶寒。<br>　　樱桃零落红桃媚，更俟旬馀共醉看。
◎卷.34【重和】吴越人<br>　　冷宴殷勤展小园，舞鞇柔软彩虬盘。篸花尽日疑头重，<br>　　病酒经宵觉口干。嘉树倚楼青琐暗，晚云藏雨碧山寒。<br>　　文章天子文章别，八采卢郎未可看。
◎卷.35【御制春游长句】吴越人<br>　　天意分明道已光，春游嘉景胜仙乡。玉炉烟直风初静，<br>　　银汉云销日正长。柳带似眉全展绿，杏苞似脸半开香。<br>　　黄莺历历啼红树，紫燕关关语画梁。低槛晚晴笼翡翠，<br>　　小池波暖浴鸳鸯。马嘶广陌贪新草，人醉花堤怕夕阳。<br>　　比屋管弦呈妙曲，连营罗绮斗时妆。全吴霸越千年后，<br>　　独此升平显万方。<br>第七百八十五卷
◎卷.1【明月湖醉后蔷薇花歌】无名氏<br>　　万朵当轩红灼灼，晚阴照水尘不著。西施醉后情不禁，<br>　　侍儿扶下蕊珠阁。柔条嫩蕊轻wV鳃，一低一昂合又开。<br>　　深红浅绿状不得，日斜池畔香风来。红能柔，绿能软，<br>　　浓淡参差相宛转。舞蝶双双谁唤来，轻绡片片何人剪。<br>　　白发使君思帝乡，驱妻领女游花傍。持杯忆著曲江事，<br>　　千花万叶垂宫墙。复有同心初上第，日暮华筵移水际。<br>　　笙歌日日徵教坊，倾国名倡尽佳丽。我曾此处同诸生，<br>　　飞盂落盏纷纵横。将欲得到上天路，刚向直道中行去。<br>　　一朝失势当如此，万事如灰壮心死。谁知奏御数万言，<br>　　翻割龟符四千里。丈夫达则贤，穷则愚。胡为紫，胡为朱？<br>　　莫思身外穷通事，且醉花前一百壶。
◎卷.2【春二首】无名氏<br>　　褭褭东风吹水国，金鸦影暖南山北。蒲抽小剑割湘波，<br>　　柳拂长眉舞春色。白铜堤下烟苍苍，林端细蕊参差香。<br>　　绿桑枝下见桃叶，回看青云空断肠。<br>　　乌足迟迟日宫里，天门击鼓龙蛇起。风师剪翠换枯条，<br>　　青帝挼蓝染江水。蜂蝶缤纷抱香蕊，锦鳞跳掷红云尾。<br>　　绣衣白马不归来，双成倚槛春心醉。
◎卷.3【夏】无名氏<br>　　赤帝旗迎火云起，南山石裂吴牛死。绣楹夜夜箔虾须，<br>　　象榻重重簟湘水。彤彤日脚烧冰井，古陌尘飞野烟静。<br>　　汉帝高堂汗若珠，班姬明月无停影。
◎卷.4【秋】无名氏<br>　　月色驱秋下穹昊，梁间燕语辞巢早。古苔凝紫贴瑶阶，<br>　　露槿啼红堕江草。越客羁魂挂长道，西风欲揭南山倒。<br>　　粉娥恨骨不胜衣，映门楚碧蝉声老。
◎卷.5【冬】无名氏<br>　　苍茫枯碛阴云满，古木号空昼光短。云拥三峰岳色低，<br>　　冰坚九曲河声断。浩汗霜风刮天地，温泉火井无生意。<br>　　泽国龙蛇冻不伸，南山瘦柏销残翠。
◎卷.6【鸡头】无名氏<br>　　湖浪参差叠寒玉，水仙晓展钵盘绿。淡黄根老栗皱圆，<br>　　染青刺短金罂熟。紫罗小囊光紧蹙，一掬真珠藏猬腹。<br>　　丛丛引觜傍莲洲，满川恐作天鸡哭。
◎卷.7【红蔷薇（一作庄南杰诗）】无名氏<br>　　九天碎霞明泽国，造化工夫潜剪刻。浅碧眉长约细枝，<br>　　深红刺短钩春色。晴日当楼晓香歇，锦带盘空欲成结。<br>　　谢豹声催麦陇秋，春风吹落猩猩血。
◎卷.8【斑竹簟】无名氏<br>　　龙鳞满床波浪湿，血光点点湘娥泣。一片晴霞冻不飞，<br>　　深沈尽讶蛟人立。百朵排花蜀缬明，珊瑚枕滑葛衣轻。<br>　　闲窗独卧晓不起，冷浸羁魂锦江里。
◎卷.9【听琴】无名氏<br>　　六律铿锵间宫徵，伶伦写入梧桐尾。七条瘦玉叩寒星，<br>　　万派流泉哭纤指。空山雨脚随云起，古木灯青啸山鬼。<br>　　田文堕泪曲未终，子规啼血哀猿死。
◎卷.10【石榴】无名氏<br>　　蝉啸秋云槐叶齐，石榴香老庭枝低。流霞色染紫罂粟，<br>　　黄蜡纸苞红瓠犀。玉刻冰壶含露湿，斒斑似带湘娥泣。<br>　　萧娘初嫁嗜甘酸，嚼破水精千万粒。
◎卷.11【秦家行】无名氏<br>　　彗孛飞光照天地，九天瓦裂屯冤气。鬼哭声声怨赵高，<br>　　宫花滴尽扶苏泪。祸起萧墙不知戢，羽书催筑长城急。<br>　　剑上忠臣血未干，沛公已向函关入。
◎卷.12【小苏家】无名氏<br>　　双月讴cA辗秋碧，细风斜掩神仙宅。麦门冬长马鬣青，<br>　　茱萸蕊绽蝇头赤。流苏斗帐悬高壁，彩凤盘龙缴香额。<br>　　堂内月娥横剪波，倚门肠断虾须隔。
◎卷.13【斑竹】无名氏<br>　　浓绿疏茎绕湘水，春风抽出蛟龙尾。色抱霜花粉黛光，<br>　　枝撑蜀锦红霞起。交戛敲欹无俗声，满林风曳刀枪横。<br>　　殷痕苦雨洗不落，犹带湘娥泪血腥。袅娜梢头扫秋月，<br>　　影穿林下疑残雪。我今惭愧子猷心，解爱此君名不灭。
◎卷.14【天竺国胡僧水晶念珠】无名氏<br>　　天竺胡僧踏云立，红精素贯鲛人泣。细影疑随焰火销，<br>　　圆光恐滴袈裟湿。夜梵西天千佛声，指轮次第驱寒星。<br>　　若非叶下滴秋露，则是井底圆春冰。凄清妙丽应难并，<br>　　眼界真如意珠静。碧莲花下独提携，坚洁何如幻泡影。
◎卷.15【白雪歌】无名氏<br>　　皇穹何处飞琼屑，散下人间作春雪。五花马踏白云衢，<br>　　七香车碾瑶墀月。苏岩乳洞拥山家，涧藤古栗盘银蛇。<br>　　寒郊复叠铺柳絮，古碛烂熳吹芦花。流泉不下孤汀咽，<br>　　断臂老猿声欲绝。鸟啄冰潭玉镜开，风敲檐溜水晶折。<br>　　拂户初疑粉蝶飞，看山又讶白鸥归。孙康冻死读书闱，<br>　　火井不暖温泉微。
◎卷.16【琵琶】无名氏<br>　　粉胸绣臆谁家女，香拨星星共春语。七盘岭上走鸾铃，<br>　　十二峰头弄云雨。千悲万恨四五弦，弦中甲马声骈阗。<br>　　山僧扑破琉璃钵，壮士击折珊瑚鞭。珊瑚鞭折声交戛，<br>　　玉盘倾泻真珠滑。海神驱趁夜涛回，江娥蹙踏春冰裂。<br>　　满坐红妆尽泪垂，望乡之客不胜悲。曲终调绝忽飞去，<br>　　洞庭月落孤云归。
◎卷.17【伤哉行】无名氏<br>　　兔走乌飞不相见，人事依稀速如电。王母夭桃一度开，<br>　　玉楼红粉千回变。车驰马走咸阳道，石家旧宅空荒草。<br>　　秋雨无情不惜花，芙蓉一一惊颠倒。劝君莫谩栽荆棘，<br>　　秦皇虚费驱山力。英风一去更无言，白骨沈埋暮山碧。
◎卷.18【留赠偃师主人】无名氏<br>　　孤城漏未残，徒侣拂征鞍。洛北去愁远，淮南归梦阑。<br>　　晓灯回壁暗，晴雪卷帘寒。更尽主人酒，出门行路难。
◎卷.19【长门】无名氏<br>　　怅望黄金屋，恩衰似越逃。花生针眼刺，月送剪肠刀。<br>　　地近欢娱远，天低雨露高。时看回辇处，泪脸湿夭桃。
◎卷.20【宴李家宅】无名氏<br>　　画屏深掩瑞云光，罗绮花飞白玉堂。银榼酒倾鱼尾倒，<br>　　金炉灰满鸭心香。轻摇绿水青蛾敛，乱触红丝皓腕狂。<br>　　今日恩荣许同听，不辞沈醉一千觞。
◎卷.21【长信宫】无名氏<br>　　细草侵阶乱碧鲜，宫门深锁绿杨天。珠帘欲卷抬秋水，<br>　　罗幌微开动冷烟。风引漏声过枕上，月移花影到窗前。<br>　　独挑残烛魂堪断，却恨青蛾误少年。
◎卷.22【骊山感怀】无名氏<br>　　武帝寻仙驾海游，禁门高闭水空流。深宫带日年年色，<br>　　翠柏凝烟夜夜愁。鸾凤影沈归万古，歌钟声断梦千秋。<br>　　晚来惆怅无人会，云雨能飞傍玉楼。
◎卷.23【绝句】无名氏<br>　　石沈辽海阔，剑别楚山长。会合知无日，离心满夕阳。
◎卷.24【听唱鹧鸪】无名氏<br>　　金谷歌传第一流，鹧鸪清怨碧云愁。<br>　　夜来省得曾闻处，万里月明湘水流。
◎卷.25【杂诗（第八首一作白居易诗）】无名氏<br>　　劝君莫惜金缕衣，劝君须惜少年时。<br>　　有花堪折直须折，莫待无花空折枝。<br>　　青天无云月如烛，露泣梨花白如玉。<br>　　子规一夜啼到明，美人独在空房宿。<br>　　空赐罗衣不赐恩，一薰香后一销魂。<br>　　虽然舞袖何曾舞，常对春风裛泪痕。<br>　　不洗残妆凭绣床，也同女伴绣鸳鸯。<br>　　回针刺到双飞处，忆著征夫泪数行。<br>　　眼想心思梦里惊，无人知我此时情。<br>　　不如池上鸳鸯鸟，双宿双飞过一生。<br>　　一去辽阳系梦魂，忽传征骑到中门。<br>　　纱窗不肯施红粉，徒遣萧郎问泪痕。<br>　　莺啼露冷酒初醒，罨画楼西晓角鸣。<br>　　翠羽帐中人梦觉，宝钗斜坠枕函声。<br>　　行人南北分征路，流水东西接御沟。<br>　　终日坡前怨离别，谩名长乐是长愁。<br>　　偏倚绣床愁不起，双垂玉箸翠鬟低。<br>　　卷帘相待无消息，夜合花前日又西。<br>　　悔将泪眼向东开，特地愁从望里来。<br>　　三十六峰犹不见，况伊如燕这身材。<br>　　满目笙歌一段空，万般离恨总随风。<br>　　多情为谢残阳意，与展晴霞片片红。<br>　　两心不语暗知情，灯下裁缝月下行。<br>　　行到阶前知未睡，夜深闻放剪刀声。<br>　　近寒食雨草萋萋，著麦苗风柳映堤。<br>　　早是有家归未得，杜鹃休向耳边啼。<br>　　水纹珍簟思悠悠，千里佳期一夕休。<br>　　从此无心爱良夜，任他明月下西楼。<br>　　数日相随两不忘，郎心如妾妾如郎。<br>　　出门便是东西路，把取红笺各断肠。<br>　　无定河边暮角声，赫连台畔旅人情。<br>　　函关归路千馀里，一夕秋风白发生。<br>　　花落长川草色青，暮山重叠两冥冥。<br>　　逢春便觉飘蓬苦，今日分飞一涕零。<br>　　洛阳才子邻箫恨，湘水佳人锦瑟愁。<br>　　今昔两成惆怅事，临邛春尽暮江流。<br>　　浙江轻浪去悠悠，望海楼吹望海愁。<br>　　莫怪乡心随魄断，十年为客在他州。
◎卷.26【初过汉江】无名氏<br>　　襄阳好向岘亭看，人物萧条值岁阑。<br>　　为报习家多置酒，夜来风雪过江寒。
◎卷.27【读庾信集】无名氏<br>　　四朝十帝尽风流，建业长安两醉游。<br>　　惟有一篇杨柳曲，江南江北为君愁。<br>第七百八十六卷
◎卷.1【题长乐驿壁】无名氏<br>　　三十骅骝一烘尘，来时不锁杏园春。<br>　　杨花满地如飞雪，应有偷游曲水人。
◎卷.2【绝句】无名氏<br>　　传闻天子访沈沦，万里怀书西入秦。<br>　　早知不用无媒客，恨别江南杨柳春。
◎卷.3【题取经诗（载《翻译名义集》，云唐义净三藏作）】无名氏<br>　　晋宋齐梁唐代间，高僧求法离长安。去人成百归无十，<br>　　后者安知前者难。路远碧天唯冷结，沙河遮日力疲殚。<br>　　后贤如未谙斯旨，往往将经容易看。
◎卷.4【题水心寺水轩】无名氏<br>　　分飞南渡春风晚，却返家林事业空。<br>　　无限离情似杨柳，万条垂向楚江东。
◎卷.5【王昭君】无名氏<br>　　猗兰恩宠歇，昭阳幸御稀。朝辞汉阙去，夕见胡尘飞。<br>　　寄信秦楼下，因书秋雁归。
◎卷.6【王昭君（一作崔国辅诗）】无名氏<br>　　一回望月一回悲，望月月移人不移。<br>　　何时得见汉朝使，为妾传书斩画师。
◎卷.7【粉笺题诗】无名氏<br>　　三月江南花满枝，风轻帘幕燕争飞。<br>　　游人休惜夜秉烛，杨柳阴浓春欲归。
◎卷.8【咏美人骑马】无名氏<br>　　骏马娇仍稳，春风灞岸晴。促来金镫短，扶上玉人轻。<br>　　帽束云鬟乱，鞭笼翠袖明。不知从此去，何处更倾城。
◎卷.9【六言诗】无名氏<br>　　把酒留君听琴，那堪岁暮离心。霜叶无风自落，<br>　　秋天不雨多阴。人愁荒村路远，马怯寒溪水深。<br>　　望尽青山犹在，不知何处相寻。
◎卷.10【胡笳曲】无名氏<br>　　月明星稀霜满野，毡车夜宿阴山下。<br>　　汉家自失李将军，单于公然来牧马。
◎卷.11【桃源行送友人】无名氏<br>　　武陵川径入幽遐，中有鸡犬秦人家，家傍流水多桃花。<br>　　桃花两边种来久，流水一道何时有。垂条落蕊暗春风，<br>　　夹岸芳菲至山口。岁岁年年能寂寥，林下青苔日为厚。<br>　　时有仙鸟来衔花，曾无世人此携手。可怜不知若为名，<br>　　君往从之多所更。古驿荒桥平路尽，崩湍怪石小溪行。<br>　　相见维舟登览处，红堤绿岸宛然成。多君此去从仙隐，<br>　　令人晚节悔营营。
◎卷.12【唐衢墓（一作贾岛诗）】无名氏<br>　　京洛先生三尺坟，阴风惨惨土和云。<br>　　从来有感君皆哭，今日无君谁哭君。
◎卷.13【宫词】无名氏<br>　　花萼楼前春正浓，濛濛柳絮舞晴空。<br>　　金钱掷罢娇无力，笑倚栏干屈曲中。
◎卷.14【抛球诗（一作李谨言诗）】无名氏<br>　　侍宴黄昏未肯休，玉阶夜色月如流。<br>　　朝来自诧承恩最，笑倩傍人认绣球。
◎卷.15【艳歌】无名氏<br>　　月里嫦娥不画眉，只将云雾作罗衣。<br>　　不知梦逐青鸾去，犹把花枝盖面归。
◎卷.16【杨柳枝】无名氏<br>　　万里长江一带开，岸边杨柳几千栽。<br>　　锦帆未落西风起，惆怅龙舟去不回。
◎卷.17【河中石刻】无名氏<br>　　雨滴空阶晓，无心换夕香。井梧花落尽，一半在银床。
◎卷.18【古砚】无名氏<br>　　癖性爱古物，终岁求不得。昨朝得古砚，兰河滩之侧。<br>　　波涛所击触，背面生隟隙。质状朴且丑，令人作不得。
◎卷.19【绝句】无名氏<br>　　钓罢孤舟系苇梢，酒开新瓮鲊开包。<br>　　自从江浙为渔父，二十馀年手不叉。
◎卷.20【题童氏画】无名氏<br>　　林下材华虽可尚，笔端人物更清妍。<br>　　如何不出深闺里，能以丹青写外边。
◎卷.21【失题】无名氏<br>　　春朝散微雨，庭树开芸绿。上有怀春鸟，间关断复续。<br>　　谓言□野中，定是珠城曲。我自牵时幸，以惭羁旅束。<br>　　尔不鸣幽林，来此将何欲。
◎卷.22【姜宣弹小胡笳引歌】无名氏<br>　　雷氏金徽琴，王君宝重轻千金。三峡流中将得来，<br>　　明窗拂席幽匣开。朱弦宛转盘凤足，骤击数声风雨回。<br>　　哀笳慢指董家本，姜宣得之妙思忖。泛徽胡雁咽萧萧，<br>　　绕指辘轳圆衮衮。吞恨含情乍轻激，故国关山心历历。<br>　　潺湲疑是舞鸊鹈，砉騞如闻发鸣镝。流宫变徵渐幽咽，<br>　　别鹤欲飞猿欲绝。秋霜满树叶辞风，寒雏坠地乌啼血。<br>　　哀弦已罢春恨长，恨长何如怀我乡。我乡安在长城窟，<br>　　闻君肤奏心飘忽。何时窄袖短貂裘，胭脂山下弯明月。
◎卷.23【罗浮山】无名氏<br>　　四百馀峰海上排，根连蓬岛荫天台。<br>　　百灵若为移中土，蒿华都为一小堆。
◎卷.24【汤周山】无名氏<br>　　汤周二大仙，庐此得升天。风俗因兴庙，春秋不记年。<br>　　锦云张紫盖，琴溜泻鸣泉。丹灶犹存鼎，仙花发故园。
◎卷.25【永州舜庙诗】无名氏<br>　　游湘有馀怨，岂是圣人心。行路猿啼古，祠宫梦草深。<br>　　素风传旧俗，异迹闭荒林。巡狩去不返，烟云愁至今。<br>　　九嶷天一半，山尽海沈沈。
◎卷.26【绝句】无名氏<br>　　绿杨阴转画桥斜，舟有笙歌岸有花。<br>　　尽日会稽山色里，蓬莱清浅水仙家。
◎卷.27【三学山盘陀石上刻诗】无名氏<br>　　拔地山峦秀，排空殿阁斜。云供数州雨，树献九天花。<br>　　夜月摩峰顶，秋钟彻海涯。长松拂星汉，一一是仙槎。
◎卷.28【合水县玉泉石崖刻】无名氏<br>　　山脉逗飞泉，泓澄傍岩石。乱垂寒玉筱，碎洒珍珠滴。<br>　　澄波涵万象，明镜泻天色。有时乘月来，赏咏还自适。
◎卷.29【纪游东观山（山在桂林府城外三里）】无名氏<br>　　瑰奇恣搜讨，贝阙青瑶房。才隘疑永巷，俄敞如华堂。<br>　　玉梁窈浮溪，琼户正当窗。仙佛肖仿佛，钟鼓鍧击撞。<br>　　赑赑左顾龟，狺狺欲吠尨。丹灶俨亡恙，芝田霭生香。<br>　　搏噬千怪聚，绚烂五色光。更无一尘涴，但觉六月凉。<br>　　玲珑穿屡折，诘曲通三湘。神鬼若剜刻，乾坤真混茫。<br>　　入如深夜暗，出喜皦日光。隔世惊瞬息，异境难揣量。
◎卷.30【题焚经台】无名氏<br>　　门径萧萧长绿苔，一回登此一徘徊。青牛谩说函关去，<br>　　白马亲从印土来。确实是非凭烈焰，要分真伪筑高台。<br>　　春风也解嫌狼藉，吹尽当年道教灰。<br>第七百八十七卷
◎卷.1【日暮山河清】无名氏<br>　　天高爽气晶，驰景忽西倾。山列千重静，河流一带明。<br>　　想同金镜澈，宁让玉壶清。纤翳无由出，浮埃不复生。<br>　　荣纡分汉苑，表里见秦城。逸兴终难系，抽毫仰此情。
◎卷.2【秋日悬清光】无名氏<br>　　寥廓凉天静，晶明白日秋。圆光含万象，碎影入闲流。<br>　　迥与青冥合，遥同江甸浮。昼阴殊众木，斜影下危楼。<br>　　宋玉登高怨，张衡望远愁。馀辉如可托，云路岂悠悠。
◎卷.3【落日山照曜】无名氏<br>　　裴回空山下，晼晚残阳落。圆影过峰峦，半规入林薄。<br>　　馀光澈群岫，乱彩分重壑。石镜共澄明，岩光同照灼。<br>　　栖禽去杳杳，夕烟生漠漠。此境谁复知，独怀谢康乐。
◎卷.4【月映清淮流】无名氏<br>　　淮月秋偏静，含虚夜转明。桂花窥镜发，蟾影映波生。<br>　　澹滟轮初上，裴回魄正盈。遥塘分草树，近浦写山城。<br>　　桐柏流光逐，蠙珠濯景清。孤舟方利涉，更喜照前程。
◎卷.5【寿星见】无名氏<br>　　玄象今何应，时和政亦平。祥为一人寿，色映九霄明。<br>　　皎洁垂银汉，光芒近斗城。合规同月满，表瑞得天清。<br>　　甘露盈条降，祥烟向日生。无如此嘉祉，率土荷秋成。
◎卷.6【华山庆云见】无名氏<br>　　圣主祠名岳，高风发庆云。金柯初缭绕，玉叶渐氛氲。<br>　　气色含珠日，光明吐翠雰。依稀来鹤态，仿佛列仙群。<br>　　万树流光影，千潭写锦文。苍生忻有望，祥瑞在吾君。
◎卷.7【清风戒寒】无名氏<br>　　萧飒清风至，悠然发思端。入林翻别叶，绕树败红兰。<br>　　晓拂轻霜度，宵分远籁攒。稍依帘隙静，遍觉座隅寒。<br>　　乍逐惊蓬振，偏催急漏残。遥知洞庭水，此夕起波澜。
◎卷.8【空水共澄鲜】无名氏<br>　　悠然四望通，渺渺水无穷。海鹤飞天际，烟林出镜中。<br>　　云消澄遍碧，霞起澹微红。落日浮光满，遥山翠色同。<br>　　樵声喧竹屿，棹唱入莲丛。远客舟中兴，烦襟暂一空。
◎卷.9【寒流聚细文】无名氏<br>　　晓野方闲眺，横溪赏乱流。寒文趋浦急，圆折逐烟浮。<br>　　不谓飘疏雨，非关浴远鸥。观鱼鳞共细，间石影疑稠。<br>　　猎猎风泠夕，潺潺濑响秋。仙槎如共泛，天汉适淹留。
◎卷.10【长安早春】无名氏<br>　　杳霭三春色，先从帝里芳。折杨犹恨短，测景已忻长。<br>　　莺和红楼乐，花连紫禁香。跃鱼惊太液，佳气接温汤。<br>　　风送飞珂响，尘蒙翠辇光。熙熙晴煦远，徒欲奉尧觞。
◎卷.11【嘉禾合颖】无名氏<br>　　天祚皇王德，神呈瑞谷嘉。感时苗特秀，证道叶方华。<br>　　气转腾佳色，云披映早霞。薰风浮合颖，湛露净祥花。<br>　　六穗垂兼倒，孤茎袅复斜。影同唐叔献，称庆比周家。
◎卷.12【膏泽多丰年】无名氏<br>　　帝德方多泽，莓莓井径同。八方甘雨布，四远报年丰。<br>　　廒庆千厢在，山流万壑通。候时勤稼穑，击壤乐农功。<br>　　畎亩人无惰，田庐岁不空。何须忧伏腊，千载贺尧风。
◎卷.13【玉壶冰】无名氏<br>　　玄律阴风劲，坚冰在玉壶。暗中花更出，晓后色全无。<br>　　涸沍谁能伴，凄清讵可渝。任圆空似璧，照物不成珠。<br>　　素质情方契，孤明道岂殊。幽人若相比，还得咏生刍。
◎卷.14【望禁苑祥光】无名氏<br>　　佳气生天苑，葱茏几效祥。树遥三殿际，日映九城傍。<br>　　山雾宁同色，卿云未可彰。眺汾疑鼎气，临渭想荣光。<br>　　当并舂陵发，应开圣历长。微臣时一望，短羽欲飞翔。
◎卷.15【晨光动翠华】无名氏<br>　　早朝开紫殿，佳气逐清晨。北阙华旌在，东方曙景新。<br>　　影连香雾合，光媚庆云频。鸟羽飘初定，龙文照转真。<br>　　直疑冠佩入，长爱冕旒亲。摇动祥云里，朝朝映侍臣。
◎卷.16【观南郊回仗】无名氏<br>　　传警千门寂，南效彩仗回。但惊龙再见，谁识日双开。<br>　　德泽施云雨，恩光变烬灰。阅兵貔武振，听乐凤凰来。<br>　　候刻移宸辇，尊时集观台。多惭远臣贱，不得礼容陪。
◎卷.17【谒见日将至双阙】无名氏<br>　　晓色临双阙，微臣礼位陪。远惊龙凤睹，谁识冕旒开。<br>　　蔼蔼千年盛，颙颙万国来。天文标日月，时令布云雷。<br>　　迥出黄金殿，全分白玉台。雕虫意何取，瞻恋不知回。
◎卷.18【尚书郎上直闻春漏】无名氏<br>　　地即尚书省，人惟鸳鹭行。审时传玉漏，直夜递星郎。<br>　　历历闻仙署，泠泠出建章。自空来断续，随月散凄锵。<br>　　物静知声远，寒轻觉夜长。听馀残月落，曙色满东方。
◎卷.19【华清宫望幸】无名氏<br>　　骊岫接新丰，岧峣驾碧空。凿山开秘殿，隐雾蔽仙宫。<br>　　绛阙犹栖凤，雕梁尚带虹。温泉曾浴日，华馆旧迎风。<br>　　肃穆瞻云辇，深沈闭绮栊。东郊望幸处，瑞气霭濛濛。
◎卷.20【御题国子监】无名氏<br>　　宸翰符玄造，荣题国子门。笔锋回日月，字势动乾坤。<br>　　檐下云光绕，梁间鹊影翻。张英圣莫拟，索靖妙难言。<br>　　为著盘龙迹，能彰舞凤蹲。更随垂露像，常以沐皇恩。
◎卷.21【郊坛听雅乐】无名氏<br>　　泰坛恭祀事，彩仗下寒坰。展礼陈嘉乐，斋心动众灵。<br>　　韵长飘更远，曲度静宜听。泛响何清越，随风散杳冥。<br>　　彻悬和气聚，旋退晓山青。本自钧天降，还疑列洞庭。
◎卷.22【册上公太常奏雅乐】无名氏<br>　　司乐陈金石，逶迤引上公。奏音人语绝，清韵佩声通。<br>　　应律烟云改，来仪鸟兽同。得贤因举颂，修礼便观风。<br>　　圣寿三称内，天欢九奏中。寂寥高曲尽，犹自满宸聪。
◎卷.23【听霜钟】无名氏<br>　　渺渺飞霜夜，寥寥远岫钟。出云疑断续，入户乍舂容。<br>　　度枕频惊梦，随风几韵松。悠扬来不已，杳霭去何从。<br>　　仿佛烟岚隔，依俙岩峤重。此时聊一听，馀响绕千峰。
◎卷.24【听霜钟】无名氏<br>　　寥亮来丰岭，分明辨古钟。应霜如自击，中节每相从。<br>　　静听非闲扣，潜应蕴圣踪。风间时断续，云外更舂容。<br>　　虚警和清籁，雄鸣隔乱峰。因之论知己，感激更难逢。
◎卷.25【笙磬同音】无名氏<br>　　笙磬闻何处，凄锵宛在东。激扬音自彻，高下曲宜同。<br>　　历历俱盈耳，泠泠递散空。兽因繁奏舞，人感至和通。<br>　　讵间洪纤韵，能齐搏拊功。四悬今尽美，一听辨移风。
◎卷.26【玉卮无当】无名氏<br>　　共惜连城宝，翻为无当卮。讵惭君子贵，深讶拙工隳。<br>　　泛蚁功全少，如虹色不移。可怜珍砾石，何计辨糟醨。<br>　　江海诚难满，盘筵莫妄施。纵乖斟酌意，犹得奉光仪。
◎卷.27【府试古镜】无名氏<br>　　旧是秦时镜，今来古匣中。龙盘初挂月，凤舞欲生风。<br>　　石黛曾留殿，朱光适在宫。应祥知道泰，监物觉神通。<br>　　肝胆诚难隐，妍媸信易穷。幸居君子室，长愿免尘蒙。
◎卷.28【焚裘】无名氏<br>　　今主临前殿，惩奢爇异裘。忽看阳焰发，如睹吉光流。<br>　　丽彩辞宸扆，馀香在御楼。火随馀烬灭，气逐远烟浮。<br>　　素朴回风变，雕华逐志休。永垂恭俭德，千古揖皇猷。
◎卷.29【送薛大夫和蕃】无名氏<br>　　戎王归汉命，魏绛谕皇恩。旌旆辞双阙，风沙上五原。<br>　　往途遵塞道，出祖耀都门。策令天文盛，宣威使者尊。<br>　　澄波看四海，入贡伫诸蕃。秋杪迎回骑，无劳枉梦魂。
◎卷.30【观剑南献捷】无名氏<br>　　遐圻新破虏，名将旧登坛。戎馘西南至，毡裘长幼观。<br>　　边疆氛已息，矛戟血犹残。紫陌欢声动，丹墀喜气盘。<br>　　唐虞方德易，卫霍比功难。共睹俘囚入，赓歌万国安。
◎卷.31【云母屏风隔坐】无名氏<br>　　彩障成云母，丹墀隔上公。才彰二纪盛，荣播一朝同。<br>　　近玉初齐白，临花乍散红。凝姿分缥缈，转佩辨玲珑。<br>　　意惬恩偏厚，名新宠更崇。谁知历千古，犹自仰清风。
◎卷.32【白受采】无名氏<br>　　皛皛金方色，迁移妙不穷。轻衣尘迹化，净壁缋文通。<br>　　沙变蓝溪渍，冰渝墨沼空。似甘言受和，由礼学资忠。<br>　　皎洁形无定，玄黄用莫同。素心如可教，愿染古人风。
◎卷.33【人不易知】无名氏<br>　　权衡谅匪易，愚智信难移。九德皆殊进，三端岂易施。<br>　　同称昆岫宝，共握桂林枝。郑鼠今奚别，齐竽或滥吹。<br>　　瑶台有光鉴，屡照不应疲。片善当无掩，先鸣贵在斯。<br>　　龙门峻且极，骥足庶来驰。太息李元礼，期君幸一知。
◎卷.34【晦日同志昆明池泛舟】无名氏<br>　　灵沼疑河汉，萧条见斗牛。烟生知岸近，水净觉天秋。<br>　　落月低前树，清辉满去舟。兴因孤屿起，心为白蘋留。<br>　　晓吹兼渔笛，闲云伴客愁。龙津如可上，长啸且乘流。
◎卷.35【礼闱阶前春草生】无名氏<br>　　河畔虽同色，南宫淑景先。微开曳履处，常对讲经前。<br>　　得地风尘隔，依林雨露偏。已逢霜候改，初寄日华妍。<br>　　影与丛兰杂，荣将众卉连。哲人如不薙，生意在芳年。
◎卷.36【秋风生桂枝】无名氏<br>　　寒桂秋风动，萧萧自一枝。方将击林变，不假舞松移。<br>　　散翠幽花落，摇青密叶离。哀猿惊助褭，花露滴争垂。<br>　　遗韵连波聚，流音万木随。常闻小山里，逋客最先知。
◎卷.37【幽人折芳桂】无名氏<br>　　厚地生芳桂，遥林耸干长。叶开风里色，花吐月中光。<br>　　曙鸟啼馀翠，幽人爱早芳。动时垂露滴，攀处拂衣香。<br>　　古调声犹苦，孤高力自强。一枝终是折，荣耀在东堂。
◎卷.38【霜菊】无名氏<br>　　秋尽北风去，律移寒气肃。淅沥降繁霜，离披委残菊。<br>　　华滋尚照灼，幽气含纷郁。的的冒空园，萋萋被幽谷。<br>　　骚人有遗咏，陶令曾盈掬。傥使怀袖中，犹堪袭馀馥。
◎卷.39【金谷园花发怀古】无名氏<br>　　春风生梓泽，迟景映花林。欲问当时事，因伤此日心。<br>　　繁华人已殁，桃李意何深。涧咽歌声在，云归盖影沈。<br>　　地形同万古，笑价失千金。遗迹应无限，芳菲不可寻。
◎卷.40【骊龙】无名氏<br>　　有美为鳞族，潜蟠得所从。标奇初韫宝，表智即称龙。<br>　　大壑长千里，深泉固九重。奋髯云乍起，矫首浪还冲。<br>　　荀氏传高誉，庄生冀绝踪。仍知流泪在，何幸此相逢。
◎卷.41【鹤鸣九皋】无名氏<br>　　胎化呈仙质，长鸣在九皋。排空散清唳，映日委霜毛。<br>　　万里思寥廓，千山望郁陶。香凝光不见，风积韵弥高。<br>　　凤侣攀何及，鸡群思忽劳。升天如有应，飞舞出蓬蒿。
◎卷.42【霜隼下晴皋】无名氏<br>　　九皋霜气劲，翔隼下初晴。风动闲云卷，星驰白草平。<br>　　棱棱方厉疾，肃肃自纵横。掠地秋毫迥，投身逸翮轻。<br>　　高墉全失影，逐雀作飞声。薄暮寒郊外，悠悠万里情。
◎卷.43【河鲤登龙门】无名氏<br>　　年久还求变，今来有所从。得名当是鲤，无点可成龙。<br>　　备历艰难遍，因期造化容。泥沙宁不阻，钓饵莫相逢。<br>　　击浪因成势，纤鳞莫继踪。若令摇尾去，雨露此时浓。<br>第七百八十八卷
◎卷.1【改九子山为九华山联句】李白<br>　　妙有分二气，灵山开九华。--李白<br>　　层标遏迟日，半壁明朝霞。--高霁<br>　　积雪曜阴壑，飞流喷阳崖。--韦权舆<br>　　青莹玉树色，缥缈羽人家。--李白
◎卷.2【夏夜李尚书筵送宇文石首赴县联句】杜甫<br>　　爱客尚书贵，之官宅相贤。--杜甫<br>　　酒香倾坐侧，帆影驻江边。--李之芳<br>　　翟表郎官瑞，凫看令宰仙。--崔彧<br>　　雨稀云叶断，夜久烛花偏。--杜甫<br>　　数语欹纱帽，高文掷彩笺。--李之芳<br>　　兴饶行处乐，离惜醉中眠。--崔彧<br>　　单父长多暇，河阳实少年。--杜甫<br>　　客居逢自出，为别几凄然。--李之芳
◎卷.3【登岘山观李左相石尊联句】颜真卿<br>　　李公登饮处，因石为洼尊。--颜真卿<br>　　人事岁年改，岘山今古存。--刘全白<br>　　榛芜掩前迹，苔藓馀旧痕。--裴循<br>　　叔子尚遗德，山公此回轩。--张荐<br>　　维舟陪高兴，感昔情弥敦。--吴筠<br>　　蔼蔼贤哲事，依依离别言。--强蒙<br>　　岖嶔横道周，迢递连山根。--范缙<br>　　馀烈暧林野，众芳揖兰荪。--王纯<br>　　德晖映岩足，胜赏延高原。--魏理<br>　　远水明匹练，因晴见吴门。--王修甫<br>　　陪游追盛美，揆德欣讨论。--颜岘<br>　　器有成形用，功资造化元。--左辅元<br>　　流霞方泔淡，别鹤遽翩翻。--刘茂<br>　　旧规倾逸赏，新兴丽初暾。--颜浑<br>　　醉后接z5倒，归时驺骑喧。--杨德元<br>　　迟回向遗迹，离别益伤魂。--韦介<br>　　览事古兴属，送人归思繁。--皎然<br>　　怀贤久徂谢，赠远空攀援。--崔弘<br>　　八座钦懿躅，高名播乾抻。--史仲宣<br>　　松深引闲步，葛弱供险扪。--陆羽<br>　　花气酒中馥，云华衣上屯。--权器<br>　　森沈列湖树，牢落望效园。--陆士修<br>　　白日半岩岫，清风满丘樊。--裴幼清<br>　　旌麾间翠幄，箫鼓来朱轓。--柳淡<br>　　闲路蹑云影，清心澄水源。--释尘外<br>　　萍连浦中屿，竹绕山下村。--颜颛<br>　　景落全溪暗，烟凝半岭昏。--颜须<br>　　去日往如复，换年凉代温。--颜顼<br>　　登临继风骚，义激旧府恩。--李崿
◎卷.4【水堂送诸文士戏赠潘丞联句】颜真卿<br>　　居人未可散，上客须留著。莫唱阿亸回，应云夜半乐。--颜真卿<br>　　诗教刻烛赋，酒任连盘酌。从他白眼看，终恋青山郭。--潘述<br>　　林栖非姓许，寺住那名约。会异永和年，才同建安作。--陆羽<br>　　何烦问更漏，但遣催弦索。共说长句能，皆言早归恶。--权器<br>　　那知殊出处，还得同笑谑。雅韵虽暂欢，禅心肯抛却。--皎然<br>　　一宿同高会，几人归下若。帘开北陆风，烛焯南枝鹊。--李崿<br>　　文场苦叨窃，钓渚甘漂泊。弱质幸见容，菲才诚重诺。--潘述
◎卷.5【与耿湋水亭咏风联句】颜真卿<br>　　清风何处起，拂槛复萦洲。--裴幼清<br>　　回入飘华幕，轻来叠晚流。--杨凭<br>　　桃竹今已展，羽翣且从收。--杨凝<br>　　经竹吹弥切，过松韵更幽。--左辅元<br>　　直散青蘋末，偏随白浪头。--陆士修<br>　　山山催雨过，浦浦发行舟。--权器<br>　　动树蝉争噪，开帘客罢愁。--陆羽<br>　　度弦方解愠，临水已迎秋。--颜真卿<br>　　凉为开襟至，清因作颂留。--皎然<br>　　周回随远梦，骚屑满离忧。--耿湋<br>　　岂独销繁暑，偏能入迥楼。--乔(失姓)<br>　　王风今若此，谁不荷明休。--陆涓
◎卷.6【又溪馆听蝉联句】颜真卿<br>　　高树多凉吹，疏蝉足断声。--杨凭<br>　　已催居客感，更使别人惊。--杨凝<br>　　晚夏犹知急，新秋别有情。--权器<br>　　危湍和不似，细管学难成。--陆羽<br>　　当斅附金重，无贪曜火明。--颜真卿<br>　　青松四面落，白发一重生。--耿湋<br>　　向夕音弥厉，迎风翼更轻。--乔(失姓)<br>　　单嘶出迥树，馀响思空城。--裴幼清<br>　　嘒唳松间坐，萧寥竹里行。--伯成(失姓)<br>　　如何长饮露，高洁未能名。--皎然
◎卷.7【送耿湋拾遗联句】颜真卿<br>　　尧舜逢明主，严徐得侍臣。分行接三事，高兴柏梁新。--颜真卿<br>　　楚国千山道，秦城万里人。镜中看齿发，河上有烟尘。--耿湋<br>　　望阙飞青翰，朝天忆紫宸。喜来欢宴洽，愁去咏歌频。--颜真卿<br>　　顾盼情非一，睽携处亦频。吴兴贤太守，临水最殷勤。--耿湋
◎卷.8【五言月夜啜茶联句】颜真卿<br>　　泛花邀坐客，代饮引情言。--陆士修<br>　　醒酒宜华席，留僧想独园。--张荐<br>　　不须攀月桂，何假树庭萱。--李崿<br>　　御史秋风劲，尚书北斗尊。--崔万<br>　　流华净肌骨，疏瀹涤心原。--颜真卿<br>　　不似春醪醉，何辞绿菽繁。--皎然<br>　　素瓷传静夜，芳气清闲轩。--陆士修
◎卷.9【五言夜宴咏灯联句】颜真卿<br>　　桂酒牵诗兴，兰釭照客情。--陆士修<br>　　讵惭珠乘朗，不让月轮明。--张荐<br>　　破暗光初白，浮云色转清。--颜真卿<br>　　带花疑在树，比燎欲分庭。--皎然<br>　　顾己惭微照，开帘识近汀。--袁高
◎卷.10【三言喜皇甫曾侍御见过南楼玩月】颜真卿<br>　　喜嘉客，辟前轩。天月净，水云昏。--颜真卿<br>　　雁声苦，蟾影寒。闻裛浥，滴檀栾。--陆羽<br>　　欢宴处，江湖间。--皇甫曾<br>　　卷翠幕，吟嘉句。恨清光，留不住。--李崿<br>　　高驾动，清角催。惜归去，重裴回。--皎然<br>　　露欲晞，客将醉。犹宛转，照深意。--陆士修
◎卷.11【七言重联句】颜真卿<br>　　顷持宪简推高步，独占诗流横素波。--颜真卿<br>　　不是中情深惠好，谁能千里远经过。--颜真卿<br>　　诗书宛似陪康乐，少长还同宴永和。--皇甫曾<br>　　夜酌此时看碾玉，晨趋几日重鸣珂。--皇甫曾<br>　　万井更深空寂寞，千方雾起隐嵯峨。--李崿<br>　　荧荧远火分渔浦，历历寒枝露鸟窠。--李崿<br>　　汉朝旧学君公隐，鲁国今从弟子科。--陆羽<br>　　只自倾心惭煦濡，何曾将口恨蹉跎。--陆羽<br>　　独赏谢吟山照耀，共知殷叹树婆娑。--皎然<br>　　华毂苦嫌云路隔，衲衣长向雪峰何。--皎然
◎卷.12【五言送李侍御联句】颜真卿<br>　　吾友驻行轮，迟迟惜上春。--颜真卿<br>　　东西出饯路，惆怅独归人。--皎然<br>　　欢会期他日。驱驰恨此身。--张荐<br>　　须知贡公望，从此愿相因。--李崿
◎卷.13【五言玩初月重游联句】颜真卿<br>　　春溪与岸平，初月出谿明。--张荐<br>　　璧彩寒仍洁，金波夜转清。--李崿<br>　　孤光远近满，练色往来轻。--颜真卿<br>　　望望随兰棹，依依出柳城。--皎然
◎卷.14【五言重送横飞联句】颜真卿<br>　　春田草未齐，春水满长溪。--李崿<br>　　出饯风初暖，攀光日渐西。--颜真卿<br>　　归期江上远，别思月中迷。--皎然
◎卷.15【五言夜集联句】颜真卿<br>　　寒花护月色，坠叶占风音。--皎然<br>　　兹夕无尘虑，高云共片心。--颜真卿
◎卷.16【三言拟五杂组联句】颜真卿<br>　　五杂组，盘上菹。往复还，头懒梳。不得已，罾里鱼。--李崿<br>　　五杂组，郊外芜。往复还，枥上驹。不得已，谷中愚。--殷佐明<br>　　五杂组，绣与锦。往复还，兴又寝。不得已，病伏枕。--颜真卿<br>　　五杂组，酒与肉。往复还，东篱菊。不得已，醉便宿。--袁高<br>　　五杂组，闤闠间。往复还，门上关。不得已，鬓毛斑。--陆士修<br>　　五杂组，绣纹线。往复还，春来燕。不得已，入征战。--蒋志
◎卷.17【三言重拟五杂组联句】颜真卿<br>　　五杂组，四豪客。往复还，阡与陌。不得已，长沙谪。--张荐<br>　　五杂组，五辛盘。往复还，马上鞍。不得已，左降官。--李崿<br>　　五杂组，甘咸醋。往复还，乌与兔。不得已，韶光度。--颜真卿<br>　　五杂组，五色丝。往复还，回文诗。不得已，失喜期。--皎然
◎卷.18【七言大言联句】颜真卿<br>　　高歌阆风步瀛洲，--皎然<br>　　燂鹏爚鲲餐未休。--颜真卿<br>　　四方上下无外头，--李崿<br>　　一啜顿涸沧溟流。--张荐
◎卷.19【七言小言联句】颜真卿<br>　　长路迢遥吞吐丝。--颜真卿<br>　　蟭螟蚊睫察难知。--皎然
◎卷.20【七言乐语联句】颜真卿<br>　　苦河既济真僧喜，--李崿<br>　　新知满座笑相视。--颜真卿<br>　　戍客归来见妻子，--皎然<br>　　学生放假偷向市。--张荐
◎卷.21【七言嚵语联句】颜真卿<br>　　拈z2舐指不知休，--李崿<br>　　欲炙侍立涎交流。--颜真卿<br>　　过屠大嚼肯知羞，--皎然<br>　　食店门外强淹留。--张荐
◎卷.22【七言滑语联句】颜真卿<br>　　雨里下山蹋榆皮，--颜真卿<br>　　莓苔石桥步难移。--皎然<br>　　芜荑酱醋吃煮葵，--刘全白<br>　　缝靴蜡线油涂锥。--李崿<br>　　急逢龙背须且骑。--李益
◎卷.23【七言醉语联句】颜真卿<br>　　逢糟遇曲便酩酊，--刘全白<br>　　覆车坠马皆不醒。--颜真卿<br>　　倒著接z5发垂领，--皎然<br>　　狂心乱语无人并。--陆羽<br>第七百八十九卷
◎卷.1【建元寺昼公与崔秀才见过联句，与郑奉礼说同作】皇甫曾<br>　　人闲宜岁晚，道者访幽期。独与寒山别，行当暮雪时。--皇甫曾<br>　　柏台辞汉主，竹寺寄潜师。荷策知君待，开门笑我迟。--皎然<br>　　暮阶县雨足，寒吹绕松枝，理辩尘心妄，经分梵字疑。--郑说<br>　　久承黄纸诏，曾赋碧云诗。然诺惊相许，风流话所思。--崔子向<br>　　筌忘心己默，磬发夜何其。愿结求羊侣，名山从所之。--皇甫曾
◎卷.2【建元寺西院寄李员外纵联句】皇甫曾<br>　　寄隐霜台客，相思粉署人。--崔子向<br>　　诚知阡陌近，无奈别离频。--皇甫曾<br>　　夜色迷双树，钟声警四邻。--郑说<br>　　散才徒仰鲍，归梦远知秦。--台上<br>　　雨带清笳发，花惊夕漏春。--皎然<br>　　招摇随步锡，仿佛听行轮。--崔子向<br>　　要路推高足，空林寄一身。--皇甫曾<br>　　盛名知独擅，良会忆相亲。--郑说<br>　　稍涤心中垢，都遗陌上尘。--崔子向<br>　　今宵此堂集，何事少遗民。--皎然
◎卷.3【中元日鲍端公宅遇吴天师联句】严维<br>　　道流为柱史，教戒下真仙。--严维<br>　　共契中元会，初修内景篇。--鲍防<br>　　游方依地僻，卜室喜墙连。--谢良辅<br>　　宝笥开金箓，华池漱玉泉。--杜弈<br>　　怪龙随羽翼，青节降云烟。--李清<br>　　昔去遗丹灶，今来变海田。--刘蕃<br>　　养形奔二景，炼骨度千年。--谢良弼<br>　　骑竹投陂里，携壶挂牖边。--郑概<br>　　洞中尝入静，河上旧谈玄。--陈元初<br>　　伊洛笙歌远，蓬壶日月偏。--樊珣<br>　　青骡蓟训引，白犬伯阳牵。--丘丹<br>　　法受相君后，心存象帝先。--吕渭<br>　　道成能缩地，功满欲升天。--范淹<br>　　何意迷孤性，含情恋数贤。--吴筠
◎卷.4【酒语联句，各分一字】严维<br>　　山简酣歌倒接z5，--刘蕃<br>　　看朱成碧无所知。--鲍防<br>　　耳鸣目眩驷马驰，--谢良辅<br>　　口称童羖腹鸱夷。--严维<br>　　兀然落帽灌酒卮，--沈仲昌<br>　　太常吏部相对时。--严维<br>　　藉糟枕麹浮酒池，--丘丹<br>　　瓮间篱下卧不移。--吕渭<br>　　叫呼不应无事悲，--郑概<br>　　千日一醒知是谁。--陈元初<br>　　左倾右倒人避之。--迥(失姓)
◎卷.5【一字至九字诗联句】严维<br>　　东，西，--鲍防<br>　　步月，寻溪。--严维<br>　　鸟已宿，猿又啼。--郑概<br>　　狂流碍石，迸笋穿溪。--成用<br>　　望望人烟远，行行萝径迷。--陈元初<br>　　探题只应尽墨，持赠更欲封泥。--陈元初<br>　　松下流时何岁月，云中幽处屡攀跻。--张叔政<br>　　乘兴不知山路远近，缘情莫问日过高低。--贾弇<br>　　静听林下潺潺足湍濑，厌问城中喧喧多鼓鼙。--周颂
◎卷.6【宣上人病中相寻联句】李益<br>　　策杖迎诗客，归房理病身。闲收无效药，遍寄有情人。--广宣<br>　　草木分千品，方书问六陈。还知一室内，我尔即天亲。--李益
◎卷.7【八月十五夜宣上人独游安国寺山庭院步人迟…乘兴联句】李益<br>　　九重城接天花界，三五秋生一夜风。--广宣<br>　　行听漏声云散后，遥闻天语月明中。--广宣<br>　　含凉阁迥通仙掖，承露盘高出上宫。--李益<br>　　谁问独愁门外客，清谈不与此宵同。--李益
◎卷.8【重阳夜集兰陵居与宣上人联句】李益<br>　　蟋蟀催寒服，茱萸滴露房。酒巡明刻烛，篱菊暗寻芳。--李益<br>　　新月和秋露，繁星混夜霜。登高今夕事，九九是天长。--广宣
◎卷.9【与宣供奉携瘿尊归杏溪园联句】李益<br>　　千畦抱瓮园，一酌瘿尊酒。唯有沃洲僧，时过杏溪臾。--李益<br>　　追欢君适性，独饮我空口。儒释事虽殊，文章意多偶。--广宣
◎卷.10【兰陵僻居联句】李益<br>　　潘岳闲居赋，陶潜独酌谣。二贤成往事，三径是今朝。--广宣<br>　　生幸逢唐运，昌时奉帝尧。进思谐启沃，退混即渔樵。--李益<br>　　蠹简封延阁，雕阑閟上霄。相从清旷地，秋露挹兰苕。--杜羔
◎卷.11【天津桥南山中各题一句】李益<br>　　野坐分苔席，--李益<br>　　山行绕菊丛。--韦执中<br>　　云衣惹不破，--诸葛觉<br>　　秋色望来空。--贾岛
◎卷.12【红楼下联句】李益<br>　　佛刹接重城，红楼切太清。紫云连照耀，丹槛郁峥嵘。--广宣<br>　　榱栋烟虹入，轩窗日月平。参差五陵晚，分背八川明。--李益<br>　　松韵风初过，莲陂浪欲倾。敬瞻疑涌见，围绕学无生。--杜羔
◎卷.13【赋应门照绿苔】李益<br>　　宫阙何年月，应门何岁苔。清光一以照，白露共裴回。--李益<br>　　珠履久行绝，玉房重未开。妾心正如此，昭阳歌吹来。--法振
◎卷.14【寄司空曙李端联句】耿湋<br>　　长安一分首，万里隔烟波。--王早<br>　　海上青山暮，天涯白发多。--耿湋<br>　　寻僧因看竹，访道或求鹅。--辛晃<br>　　云树无猿鸟，阴崖足薜萝。--耿湋<br>　　醉中留越客，兴里眄庭柯。--辛晃<br>　　黄叶身仍逐，丹霄背未摩。--耿湋<br>　　别愁连旦暮，归梦绕关河。--辛晃<br>　　高柳寒蝉对，空阶夜雨和。--耿湋<br>　　年华空荏苒，名宦转蹉跎。--辛晃<br>　　南陌东城路，春来几度过。--耿湋
◎卷.15【连句多暇赠陆三山人】耿湋<br>　　一生为墨客，几世作茶仙。--耿湋<br>　　喜是攀阑者，惭非负鼎贤。--陆羽<br>　　禁门闻曙漏，顾渚入晨烟。--耿湋<br>　　拜井孤城里，携笼万壑前。--陆羽<br>　　闲喧悲异趣，语默取同年。--耿湋<br>　　历落惊相偶，衰羸猥见怜。--陆羽<br>　　诗书闻讲诵，文雅接兰荃。--耿湋<br>　　未敢重芳席，焉能弄彩笺。--陆羽<br>　　黑池流研水，径石涩苔钱。--耿湋<br>　　何事亲香案，无端狎钓船。--陆羽<br>　　野中求逸礼，江上访遗编。--耿湋<br>　　莫发搜歌意，予心或不然。--陆羽
◎卷.16【道州春日感兴】李景俭<br>　　始见花满枝，又看花满地。--李景俭<br>　　且持增气酒，莫滴伤心泪。--吕温<br>　　深诚长郁结，芳晨自妍媚。--吕恭<br>　　啸歌聊永日，谁知此时意。--李景俭
◎卷.17【中秋夜听歌联句】武元衡<br>　　此夕来奔月，何时去上天。--崔备<br>　　云鬟方自照，玉腕更呈鲜。--裴度<br>　　燕婉人间意，飘飖物外缘。--柳公绰<br>　　诗裁明月扇，歌索想夫怜。--武元衡<br>　　暗染荀香久，长随楚梦偏。--卢放<br>　　会当来彩凤。仿佛逐神仙。--卢士玫<br>第七百九十卷
◎卷.1【春池泛舟联句】裴度<br>　　凤池新雨后，池上好风光。--刘禹锡<br>　　取酒愁春尽，留宾喜日长。--裴度<br>　　柳丝迎画舸，水镜写雕梁，--崔群<br>　　潭洞迷仙府，烟霞认醉乡。--贾餗<br>　　莺声随笑语，竹色入壶觞。--张籍<br>　　晚景含澄澈，时芳得艳阳。--刘禹锡<br>　　飞凫拂轻浪，绿柳暗回塘。--裴度<br>　　逸韵追安石，高居胜辟强。--崔群<br>　　杯停新令举，诗动彩笺忙。--贾餗<br>　　顾谓同来客，欢游不可忘。--张籍
◎卷.2【西池落泉联句】裴度<br>　　东阁听泉落，能令野兴多。--行式<br>　　散时犹带沫，淙处即跳波。--裴度<br>　　偏洗磷磷石，还惊泛泛鹅。--张籍<br>　　色清尘不染，光白月相和。--白居易<br>　　喷雪萦松竹，攒珠溅芰荷。--刘禹锡<br>　　对吟时合响，触树更摇柯。--张籍<br>　　照圃红分药，侵阶绿浸莎。--白居易<br>　　日斜车马散，馀韵逐鸣珂。--刘禹锡
◎卷.3【首夏犹清和联句】裴度<br>　　记得谢家诗，清和即此时。--白居易<br>　　馀花数种在，密叶几重垂。--裴度<br>　　芳谢人人惜，阴成处处宜。--刘禹锡<br>　　水萍争点缀，梁燕共追随。--行式<br>　　乱蝶怜疏蕊，残莺恋好枝。--张籍<br>　　草香殊未歇，云势渐多奇。--白居易<br>　　单服初宁体，新篁已出篱。--裴度<br>　　与春为别近，觉日转行迟。--刘禹锡<br>　　绕树风光少，侵阶苔藓滋。--行式<br>　　惟思奉欢乐，长得在西池。--张籍
◎卷.4【蔷薇花联句】裴度<br>　　似锦如霞色，连春接夏开。--刘禹锡<br>　　波红分影入，风好带香来。--裴度<br>　　得地依东阁，当阶奉上台。--行式<br>　　浅深皆有态，次第暗相催。--刘禹锡<br>　　满地愁英落，缘堤惜棹回。--裴度<br>　　芳浓濡雨露，明丽隔尘埃。--行式<br>　　似著胭脂染，如经巧妇裁。--白居易<br>　　奈花无别计，只有酒残杯。--张籍
◎卷.5【喜遇刘二十八偶书两韵联句】裴度<br>　　病来佳兴少，老去旧游稀。笑语纵横作，杯觞络绎飞。--裴度<br>　　清谈如水玉，逸韵贯珠玑。高位当金铉，虚怀似布衣。--刘禹锡<br>　　已容狂取乐，仍任醉忘机。舍眷将何适，留欢便是归。--白居易<br>　　凤仪常欲附，蚊力自知微。愿假尊罍末，膺门自此依。--李绅
◎卷.6【刘二十八自汝赴左冯，涂经洛中相见联句】裴度<br>　　不归丹掖去，铜竹漫云云。唯喜因过我，须知未贺君。--裴度<br>　　诗闻安石咏，香见令公熏。欲首函关路，来披缑岭云。--白居易<br>　　貂蝉公独步，鸳鹭我同群。插羽先飞酒，交锋便战文。--李绅<br>　　镇嵩知表德，定鼎为铭勋。顾鄙容商洛，徵欢候汝坟。--刘禹锡<br>　　频年多谑浪，此夕任喧纷。故态犹应在，行期未要闻。--裴度<br>　　游藩荣已久，捧袂惜将分。讵厌杯行疾，唯愁日向曛。--白居易<br>　　穷阴初莽苍，离思渐氤氲。残雪午桥岸，斜阳伊水濆。--李绅<br>　　上谟尊右掖，全略静东军。万顷徒称量，沧溟讵有垠。--刘禹锡
◎卷.7【度自到洛中与乐天为文酒之会时时构咏乐不可…因为联句】裴度<br>　　成周文酒会，吾友胜邹枚。唯忆刘夫子，而今又到来。--裴度<br>　　欲迎先倒屣，亦坐便倾杯。饮许伯伦右，诗推公干才。--白居易<br>　　久曾聆郢唱，重喜上燕台。昼话墙阴转，宵欢斗柄回。--刘禹锡<br>　　新声还共听，故态复相咍。遇物皆先赏，从花半未开。--裴度<br>　　起时乌帽侧，散处玉山颓。墨客喧东阁，文星犯上台。--白居易<br>　　咏吟君称首，疏放我为魁。忆戴何劳访，留髡不用猜。--裴度<br>　　奉觞承麹糵，落笔捧琼瑰。醉弁无妨侧，词锋不可摧。--白居易<br>　　水轩看翡翠，石径践莓苔。童子能骑竹，佳人解咏梅。--刘禹锡<br>　　洛中三可矣，邺下七悠哉。自向风光急，不须弦管催。--裴度<br>　　乐观鱼踊跃，闲爱鹤裴回。烟柳青凝黛，波萍绿拨醅。--白居易<br>　　春榆初改火，律管又飞灰。红药多迟发，碧松宜乱栽。--刘禹锡<br>　　马嘶驼陌上，鹢泛凤城隈。色色时堪惜，些些病莫推。--裴度<br>　　涸流寻轧轧，馀刃转恢恢。从此知心伏，无因敢自媒。--刘禹锡<br>　　室随亲客入，席许旧寮陪。逸兴嵇将阮，交情陈与雷。--白居易<br>　　洪炉思哲匠，大厦要群材。他日登龙路，应知免曝鳃。--刘禹锡
◎卷.8【宴兴化池亭送白二十二东归联句】裴度<br>　　东洛言归去，西园告别来。白头青眼客，池上手中杯。--裴度<br>　　离瑟殷勤奏，仙舟委曲回。征轮今欲动，宾阁为谁开。--刘禹锡<br>　　坐弄琉璃水，行登绿缛堆。花低妆照影，萍散酒吹醅。--白居易<br>　　岸荫新抽竹，亭香欲变梅。随游多笑傲，遇胜且裴回。--张籍<br>　　澄澈连天境，潺湲出地雷。林塘难共赏，鞍马莫相催。--裴度<br>　　信及鱼还乐，机忘鸟不猜。晚晴槐起露，新雨石添苔。--刘禹锡<br>　　拟作云泥别，尤思顷刻陪。歌停珠贯断，饮罢玉峰颓。--白居易<br>　　虽有逍遥志，其如磊落才。会当重入用，此去肯悠哉。--张籍
◎卷.9【西池送白二十二东归兼寄令狐相公联句】裴度<br>　　促坐宴回塘，送君归洛阳。彼都留上宰，为我说中肠。--裴度<br>　　威凤池边别，冥鸿天际翔。披云见居守，望日拜封章。--刘禹锡<br>　　春尽年华少，舟通景气长。送行欢共惜，寄远意难忘。--张籍<br>　　东道瞻轩盖，西园醉羽觞。谢公深眷眄，商皓信辉光。--行式<br>　　旧德推三友，新篇代八行。（以下缺）--
◎卷.10【杏园联句】李绛<br>　　杏园千树欲随风，一醉同人此暂同。--群上司空<br>　　老态忽忘丝管里，衰颜宜解酒杯中。--李绛<br>　　曲江日暮残红在，翰苑年深旧事空。--白居易<br>　　二十四年流落者，故人相引到花丛。--刘禹锡
◎卷.11【花下醉中联句】李绛<br>　　共醉风光地，花飞落酒杯。--李绛<br>　　残春犹可赏，晚景莫相催。--刘禹锡<br>　　酒幸年年有，花应岁岁开。--白居易<br>　　且当金韵掷，莫遣玉山颓。--李绛<br>　　高会弥堪惜，良时不易陪。--庾承宣<br>　　谁能拉花住，争换得春回。--刘禹锡<br>　　我辈寻常有，佳人早晚来。--杨嗣复<br>　　寄言三相府，欲散且裴回。--白居易
◎卷.12【乐天是月长斋鄙夫此时愁卧里闾非远云雾难披因以…惊禅】刘禹锡<br>　　五月长斋月，文心苦行心。兰葱不入户，薝卜自成林。--刘禹锡<br>　　护戒先辞酒，嫌喧亦彻琴。尘埃宾位静，香火道场深。--白居易<br>　　我静驯狂象，餐馀施众禽。定知于佛佞，岂复向书淫。--刘禹锡<br>　　阑药凋红艳，庭槐换绿阴。风光徒满目，云雾未披襟。--白居易<br>　　树为清凉倚，池因盥漱临。蘋芳遭燕拂，莲坼待蜂寻。--刘禹锡<br>　　舍下环流水，窗中列远岑。苔斑钱剥落，石怪玉嶔岑。--白居易<br>　　鹊顶迎秋秃，莺喉入夏瘖。绿杨垂嫩色，綖棘露长针。--刘禹锡<br>　　散秩身犹幸，趋朝力不任。官将方共拙，年与病交侵。--白居易<br>　　徇乐非时选，忘机似陆沈。鉴容称四皓，扪腹有三壬。--刘禹锡<br>　　携手惭连璧，同心许断金。紫芝虽继唱，白雪少知音。--白居易<br>　　忆罢吴门守，相逢楚水浔。舟中频曲晏，夜后各加斟。--刘禹锡<br>　　浊酒销残漏，弦声间远砧。酡颜舞长袖，密坐接华簪。--白居易<br>　　持论峰峦峻，战文矛戟森。笑言诚莫逆，造次必相箴。--刘禹锡<br>　　往事应如昨，馀欢迄至今。迎君常倒屣，访我辄携衾。--白居易<br>　　阴魄初离毕，阳光正在参。待公休一食，纵饮共狂吟。--刘禹锡
◎卷.13【秋霖即事联句三十韵】白居易<br>　　萧索穷秋月，苍茫苦雨天。泄云生栋上，行潦入庭前。--白居易<br>　　苔色侵三径，波声想五弦。井蛙争入户，辙鲋乱归泉。--王起<br>　　高霤愁晨坐，空阶惊夜眠。鹤鸣犹未已，蚁穴亦频迁。--刘禹锡<br>　　散漫疏还密，空濛断复连。竹沾青玉润，荷滴白珠圆。--白居易<br>　　地湿灰蛾灭，池添水马怜。有苗沾霢霂，无月弄潺湲。--王起<br>　　篱菊潜开秀，园蔬已罢鲜。断行随雁翅，孤啸耸鸢肩。--刘禹锡<br>　　桥柱黏黄菌，墙衣点绿钱。草荒行药路，沙泛钓鱼船。--白居易<br>　　长者车犹阻，高人榻且悬。金乌何日见，玉爵几时传。--王起<br>　　近井桐先落，当檐石欲穿。趋风诚有恋，披雾邈无缘。--刘禹锡<br>　　廪米陈生醭，庖薪湿起烟。鸣鸡潜报晓，急景暗凋年。--白居易<br>　　盖洒高松上，丝繁细柳边。拂丛时起蝶，堕叶乍惊蝉。--王起<br>　　巾角皆争垫，裙裾别似湔。人多蒙翠被，马尽著连乾。--刘禹锡<br>　　好客无来者，贫家但悄然。湿泥印鹤迹，漏壁络蜗涎。--白居易<br>　　蚊聚雷侵室，鸥翻浪满川。上楼愁幂幂，绕舍厌溅溅。--王起<br>　　律候今秋矣，欢娱久旷焉。但令高兴在，晴后奉周旋。--刘禹锡
◎卷.14【喜晴联句】白居易<br>　　苦雨晴何喜，喜于未雨时。气收云物变，声乐鸟乌知。--白居易<br>　　蕙泛光风圃，兰开皎月池。千峰分远近，九陌好追随。--王起<br>　　白日开天路，玄阴卷地维。馀清在林薄，新照入涟漪。--刘禹锡<br>　　碧树凉先落，青芜湿更滋。晒毛经浴鹤，曳尾出泥龟。--白居易<br>　　舞去商羊速，飞来野马迟。柱边无润础，台上有游丝。--王起<br>　　桥净行尘息，堤长禁柳垂。宫城开睥睨，观阙丽罘罳。--刘禹锡<br>　　洛水澄清镇，嵩烟展翠帷。梁成虹乍见，市散蜃初移。--白居易<br>　　藉草风犹暖，攀条露已晞。屋穿添碧瓦，墙缺召金锤。--王起<br>　　迥彻来双目，昏烦去四支。霞文晚焕烂，星影夕参差。--刘禹锡<br>　　爽助门庭肃，寒摧草木衰。黄干向阳菊，红洗得霜梨。--白居易<br>　　假盖闲谁惜，弹弦燥更悲。散蹄良马稳，炙背野人宜。--王起<br>　　洞户晨晖入，空庭宿雾披。推林出书目，倾笥上衣椸。--刘禹锡<br>　　道路行非阻，轩车望可期。无辞访圭窦，且愿见琼枝。--白居易<br>　　山阁蓬莱客，储宫羽翼师。每优陪丽句，何暇觌英姿。--王起<br>　　玩景方搔首，怀人尚敛眉。因吟仲文什，高兴尽于斯。--刘禹锡
◎卷.15【会昌春连宴即事】白居易<br>　　元年寒食日，上巳暮春天。鸡黍三家会，莺花二节连。--白居易<br>　　光风初澹荡，美景渐暄妍。簪组兰亭上，车舆曲水边。--刘禹锡<br>　　松声添奏乐，草色助铺筵。雀舫宜闲泛，螺杯任漫传。--王起<br>　　园蔬香带露，厨柳暗藏烟。丽句轻珠玉，清谈胜管弦。--白居易<br>　　陌喧金距斗，树动彩绳悬。姹女妆梳艳，游童衣服鲜。--刘禹锡<br>　　圃香知种蕙，池暖忆开莲。怪石云疑触，夭桃火欲然。--王起<br>　　正欢唯恐散，虽醉未思眠。啸傲人间世，追随地上仙。--白居易<br>　　燕来双涎涎，雁去累翩翩。行乐真吾事，寻芳独我先。--刘禹锡<br>　　滞周惭太史，入洛继先贤。昔恨多分手，今欢谬比肩。--王起<br>　　病犹陪宴饮，老更奉周旋。望重青云客，情深白首年。--白居易<br>　　遍尝珍馔后，许入画堂前。舞袖翻红炬，歌鬟插宝蝉。--刘禹锡<br>　　断金多感激，倚玉贵迁延。说史吞颜注，论诗笑郑笺。--王起<br>　　松筠寒不变，胶漆冷弥坚。兴伴王寻戴，荣同隗在燕。--白居易<br>　　掷卢夸使气，刻烛斗成篇。实艺皆三捷，虚名愧六联。--刘禹锡<br>　　兴阑犹举白，话静每思玄。更说归时好，亭亭月正圆。--王起
◎卷.16【仆射来示有三春向晚四者难并之说诚哉是言辄…兼简尚书】白居易<br>　　三春今向晚，四者昔难并。借问低眉坐，何如携手行。--白居易<br>　　旧游多过隙，新宴且寻盟。鹦鹉林须乐，麒麟阁未成。--王起<br>　　分阴当爱惜，迟景好逢迎。林野熏风起，楼台谷雨晴。--刘禹锡<br>　　墙低山半出，池广水初平。桥转长虹曲，舟回小鹢轻。--白居易<br>　　残花犹布绣，密竹自闻笙。欲过芳菲节，难忘宴慰情。--王起<br>　　月轮行似箭，时物始如倾。见雁随兄去，听莺求友声。--刘禹锡<br>　　蕙长书带展，菰嫩剪刀生。坐密衣裳暖，堂虚丝管清。--白居易<br>　　峰峦侵碧落，草木近朱明。与点非沂水，陪膺是洛城。--王起<br>　　拨醅争绿醑，卧酪待朱樱。几处能留客，何人唤解酲。--刘禹锡<br>　　旧仪尊右揆，新命宠春卿。有喜鹊频语，无机鸥不惊。--白居易<br>　　青林思小隐，白雪仰芳名。访旧殊千里，登高赖九城。--王起<br>　　酂侯司管钥，疏傅傲簪缨。纶綍曾同掌，烟霄即上征。--刘禹锡<br>　　册庭尝接武，书殿忝连衡。兰室春弥馥，松心晚更贞。--白居易<br>　　琴招翠羽下，钩掣紫鳞呈，只愿回乌景。谁能避兕觥。--王起<br>　　方知醉兀兀，应是走营营。凤阁鸾台路，从他年少争。--白居易<br>第七百九十一卷
◎卷.1【城南联句】韩愈<br>　　竹影金琐碎，--孟郊<br>　　泉音玉淙琤。琉璃剪木叶，--韩愈<br>　　翡翠开园英。流滑随仄步，--孟郊<br>　　搜寻得深行。遥岑出寸碧，--韩愈<br>　　远目增双明。乾穟纷拄地，--孟郊<br>　　化虫枯挶茎。木腐或垂耳，--韩愈<br>　　草珠竞骈睛。浮虚有新劚，--孟郊<br>　　摧扤饶孤撑。囚飞黏网动，--韩愈<br>　　盗啅接弹惊。脱实自开坼，--孟郊<br>　　牵柔谁绕萦。礼鼠拱而立，--韩愈<br>　　骇牛躅且鸣。蔬甲喜临社，--孟郊<br>　　田毛乐宽征。露萤不自暖，--韩愈<br>　　冻蝶尚思轻。宿羽有先晓，--孟郊<br>　　食鳞时半横。菱翻紫角利，--韩愈<br>　　荷折碧圆倾。楚腻鳣鲔乱，--孟郊<br>　　獠羞蠃蟹并。桑蠖见虚指，--韩愈<br>　　穴狸闻斗狞。逗翳翅相筑，--孟郊<br>　　摆幽尾交搒。蔓涎角出缩，--韩愈<br>　　树啄头敲铿。修箭袅金饵，--孟郊<br>　　群鲜沸池羹。岸壳坼玄兆，--韩愈<br>　　野麰渐丰萌。窑烟幂疏岛，--孟郊<br>　　沙篆印回平。z9肌遭眊刺，--韩愈<br>　　啾耳闻鸡生。奇虑恣回转，--孟郊<br>　　遐睎纵逢迎。颠林戢远睫，--韩愈<br>　　缥气夷空情。归迹归不得，--孟郊<br>　　舍心舍还争。灵麻撮狗虱，--韩愈<br>　　村稚啼禽猩。红皱晒檐瓦，--孟郊<br>　　黄团系门衡。得隽蝇虎健，--韩愈<br>　　相残雀豹趟。束枯樵指秃，--孟郊<br>　　刈熟担肩赪。涩旋皮卷脔，--韩愈<br>　　苦开腹彭亨。机舂潺湲力，--孟郊<br>　　吹簸飘飖精。赛馔木盘簇，--韩愈<br>　　靸妖藤索絣。荒学五六卷，--孟郊<br>　　古藏四三茔。里儒拳足拜，--韩愈<br>　　土怪闪眸侦。蹄道补复破，--孟郊<br>　　丝窠扫还成。暮堂蝙蝠沸，--韩愈<br>　　破灶伊威盈。追此讯前主，--孟郊<br>　　答云皆冢卿。败壁剥寒月，--韩愈<br>　　折篁啸遗笙。袿熏霏霏在，--孟郊<br>　　綦迹微微呈。剑石犹竦槛，--韩愈<br>　　兽材尚拏楹。宝唾拾未尽，--孟郊<br>　　玉啼堕犹鎗。窗绡疑閟艳，--韩愈<br>　　妆烛已销檠。绿发抽珉甃，--孟郊<br>　　青肤耸瑶桢。白蛾飞舞地，--韩愈<br>　　幽蠹落书棚。惟昔集嘉咏，--孟郊<br>　　吐芳类鸣嘤。窥奇摘海异，--韩愈<br>　　恣韵激天鲸。肠胃绕万象，--孟郊<br>　　精神驱五兵。蜀雄李杜拔，--韩愈<br>　　岳力雷车轰。大句斡玄造，--孟郊<br>　　高言轧霄峥。芒端转寒燠，--韩愈<br>　　神助溢杯觥。巨细各乘运，--韩愈<br>　　湍涠亦腾声。凌花咀粉蕊，--孟郊<br>　　削缕穿珠樱。绮语洗晴雪，--韩愈<br>　　娇辞哢雏莺。酣欢杂弁珥，--孟郊<br>　　繁价流金琼。菡萏写江调，--孟郊<br>　　萎蕤缀蓝瑛。庖霜脍玄鲫，--韩愈<br>　　淅玉炊香粳。朝馔已百态，--孟郊<br>　　春醪又千名。哀匏蹙驶景，--韩愈<br>　　冽唱凝馀晶。解魄不自主，--孟郊<br>　　痺肌坐空瞠。扳援贱蹊绝，--韩愈<br>　　炫曜仙选更。丛巧竞采笑，--孟郊<br>　　骈鲜互探婴。桑变忽芜蔓，--韩愈<br>　　樟裁浪登丁。霞斗讵能极，--孟郊<br>　　风期谁复赓。皋区扶帝壤，--韩愈<br>　　瑰蕴郁天京。祥色被文彦，--孟郊<br>　　良才插杉柽。隐伏饶气象，--韩愈<br>　　兴潜示堆坑。擘华露神物，--孟郊<br>　　拥终储地祯。訏谟壮缔始，--韩愈<br>　　辅弼登阶清。坌秀恣填塞，--孟郊<br>　　呀灵滀渟澄。益大联汉魏，--韩愈<br>　　肇初迈周嬴。积照涵德镜，--孟郊<br>　　传经俪金籝。食家行鼎鼐，--韩愈<br>　　宠族饫弓旌。奕制尽从赐，--孟郊<br>　　殊私得逾程。飞桥上架汉，--韩愈<br>　　缭岸俯规瀛。潇碧远输委，--孟郊<br>　　湖嵌费携擎。萄苜从大漠，--韩愈<br>　　枫槠至南荆。嘉植鲜危朽，--孟郊<br>　　膏理易滋荣。悬长巧纽翠，--韩愈<br>　　象曲善攒珩。鱼口星浮没，--孟郊<br>　　马毛锦斑騂。五方乱风土，--韩愈<br>　　百种分鉏耕。葩蘖相妒出，--孟郊<br>　　菲茸共舒晴。类招臻倜诡，--韩愈<br>　　翼萃伏衿缨。危望跨飞动，--孟郊<br>　　冥升蹑登闳。春游轹靃靡，--韩愈<br>　　彩伴飒嫈嫇。遗灿飘的皪，--孟郊<br>　　淑颜洞精诚。娇应如在寤，--韩愈<br>　　颓意若含酲。鹓毳翔衣带，--孟郊<br>　　鹅肪截佩璜。文升相照灼，--韩愈<br>　　武胜屠欃枪。割锦不酬价，--孟郊<br>　　构云有高营。通波牣鳞介，--韩愈<br>　　疏畹富萧蘅。买养驯孔翠，--孟郊<br>　　远苞树蕉栟。鸿头排刺芡，--韩愈<br>　　鹄pi攒瑰橙。骛广杂良牧，--孟郊<br>　　蒙休赖先盟。罢旄奉环卫，--韩愈<br>　　守封践忠贞。战服脱明介，--孟郊<br>　　朝冠飘彩纮。爵勋逮僮隶，--韩愈<br>　　簪笏自怀绷。乳下秀嶷嶷，--孟郊<br>　　椒蕃泣喤喤。貌鉴清溢匣，--韩愈<br>　　眸光寒发硎。馆儒养经史，--孟郊<br>　　缀戚觞孙甥。考钟馈殽核，--韩愈<br>　　戛鼓侑牢牲。飞膳自北下，--孟郊<br>　　函珍极东烹。如瓜煮大卵，--韩愈<br>　　比线茹芳菁。海岳错口腹，--孟郊<br>　　赵燕锡媌娙。一笑释仇恨，--韩愈<br>　　百金交弟兄。货至貊戎市，--孟郊<br>　　呼传鹦鹆令。顺居无鬼瞰，--韩愈<br>　　抑横免官评。杀候肆凌翦，--孟郊<br>　　笼原匝罝紭。羽空颠雉鷃，--韩愈<br>　　血路迸狐麖。折足去踸踔，--孟郊<br>　　蹙鬐怒dE鬤。跃犬疾翥鸟，--韩愈<br>　　呀鹰甚饥虻。算蹄记功赏，--孟郊<br>　　裂脑擒摚掁。猛毙牛马乐，--韩愈<br>　　妖残枭鴼惸。窟穷尚嗔视，--孟郊<br>　　箭出方惊抨。连箱载已实，--韩愈<br>　　碍辙弃仍赢，喘觑锋刃点，--孟郊<br>　　困冲株枿盲。扫净豁旷旷，--韩愈<br>　　骋遥略苹苹。馋叉饱活脔，--孟郊<br>　　恶嚼kq腥鲭。岁律及郊至，--韩愈<br>　　古音命韶韺。旗旆流日月，--孟郊<br>　　帐庐扶栋甍。磊落奠鸿璧，--韩愈<br>　　参差席香藑。玄祇祉兆姓，--孟郊<br>　　黑秬饛丰盛。庆流蠲瘥疠，--韩愈<br>　　威畅捐fn輣。灵燔望高冏，--孟郊<br>　　龙驾闻敲br。是惟礼之盛，--韩愈<br>　　永用表其宏。德孕厚生植，--孟郊<br>　　恩熙完刖黥。宅土尽华族，--韩愈<br>　　连田间强甿。荫庾森岭桧，--孟郊<br>　　啄场翙祥gu，畦肥翦韭z1，--韩愈<br>　　陶固收盆罂。利养积馀健，--孟郊<br>　　孝思事严祊。掘云破嵽嵲，--韩愈<br>　　采月漉坳泓。寺砌上明镜，--孟郊<br>　　僧盂敲晓钲。泥象对骋怪，--韩愈<br>　　铁钟孤舂锽。瘿颈闹鸠鸽，--孟郊<br>　　蜿垣乱蛷蠑。葚黑老蚕蠋，--韩愈<br>　　麦黄韵鹂鹒。韶曙迟胜赏，--孟郊<br>　　贤明戒先庚。驰门填偪仄，--韩愈<br>　　竞墅辗砯砰。碎缬红满杏，--孟郊<br>　　稠凝碧浮饧。蹙绳觐娥婺，--韩愈<br>　　斗草撷玑珵。粉汗泽广额，--孟郊<br>　　金星堕连璎。鼻偷困淑郁，--韩愈<br>　　眼剽强盯fU。是节饱颜色，--孟郊<br>　　兹疆称都城。书饶罄鱼茧，--韩愈<br>　　纪盛播琴筝。奚必事远觌，--孟郊<br>　　无端逐羁伧。将身亲魍魅，--韩愈<br>　　浮迹侣鸥。腥味空奠屈，--孟郊<br>　　天年徒羡彭。惊魂见蛇蚓，--韩愈<br>　　触嗅值虾蟚。幸得履中气，--孟郊<br>　　忝从拂天枨。归私暂休暇，--韩愈<br>　　驱明出庠黉。鲜意竦轻畅，--孟郊<br>　　连辉照琼莹。陶暄逐风乙，--韩愈<br>　　跃视舞晴蜻。足胜自多诣，--孟郊<br>　　心贪敌无勍。始知乐名教，--韩愈<br>　　何用苦拘伫。毕景任诗趣，--孟郊<br>　　焉能守硜硜。--韩愈
◎卷.2【会合联句】韩愈<br>　　离别言无期，会合意弥重。--张籍<br>　　病添儿女恋，老丧丈夫勇。--韩愈<br>　　剑心知未死，诗思犹孤耸。--孟郊<br>　　愁去剧箭飞，欢来若泉涌。--张彻<br>　　析言多新贯，摅抱无昔壅。--张籍<br>　　念难须勤追，悔易勿轻踵。--韩愈<br>　　吟巴山荦嶨，说楚波堆垄。--孟郊<br>　　马辞虎豹怒，舟出蛟鼍恐。--张彻<br>　　狂鲸时孤轩，幽狖杂百种。--韩愈<br>　　瘴衣常腥腻，蛮器多疏冗。--张籍<br>　　剥苔吊斑林，角饭饵沈冢。--韩愈<br>　　忽尔衔远命，归欤舞新宠。--孟郊<br>　　鬼窟脱幽妖，天居觌清栱。--韩愈<br>　　京游步方振，谪梦意犹恟。--张籍<br>　　诗书夸旧知，酒食接新奉。--韩愈<br>　　嘉言写清越，愈病失肬肿。--孟郊<br>　　夏阴偶高庇，宵魄接虚拥。--韩愈<br>　　雪弦寂寂听，茗碗纤纤捧。--孟郊<br>　　驰辉烛浮萤，幽响泄潜蛩。--韩愈<br>　　诗老独何心，江疾有馀t3。--孟郊<br>　　我家本瀍穀，有地介皋巩。休迹忆沈冥，峨冠惭闒gl。--韩愈<br>　　升朝高辔逸，振物群听悚。徒言濯幽泌，谁与薙荒茸。--张籍<br>　　朝绅郁青绿，马饰曜珪珙。国雠未销铄，我志荡邛陇。--孟郊<br>　　君才诚倜傥，时论方汹溶。格言多彪蔚，悬解无梏拲。--韩愈<br>　　张生得渊源，寒色拔山冢。坚如撞群金，眇若抽独蛹。--韩愈<br>　　伊余何所拟，跛鳖讵能踊。块然堕岳石，飘尔罥巢氄。--孟郊<br>　　龙旆垂天卫，云韶凝禁甬。君胡眠安然，朝鼓声汹汹。--韩愈
◎卷.3【斗鸡联句】韩愈<br>　　大鸡昂然来，小鸡竦而待。--韩愈<br>　　峥嵘颠盛气，洗刷凝鲜彩。--孟郊<br>　　高行若矜豪，侧睨如伺殆。--韩愈<br>　　精光目相射，剑戟心独在。--孟郊<br>　　既取冠为胄，复以距为镦。天时得清寒，地利挟爽垲。--韩愈<br>　　磔毛各噤z9，怒瘿争碨磊。俄膺忽尔低，植立瞥而改。--孟郊<br>　　腷膊战声喧，缤翻落羽皠。中休事未决，小挫势益倍。--韩愈<br>　　妒肠务生敌，贼性专相醢。裂血失鸣声，啄殷甚饥馁。--孟郊<br>　　对起何急惊，随旋诚巧绐。毒手饱李阳，神槌因朱亥。--韩愈<br>　　恻心我以仁，碎首尔何罪。独胜事有然，旁惊汗流浼。--孟郊<br>　　知雄欣动颜，怯负愁看贿。争观云填道，助叫波翻海。--韩愈<br>　　事爪深难解，嗔睛时未怠。一喷一醒然，再接再砺乃。--孟郊<br>　　头垂碎丹砂，翼拓拖锦彩。连轩尚贾馀，清厉比归凯。--韩愈<br>　　选俊感收毛，受恩惭始隗。英心甘斗死，义肉耻庖宰。--孟郊<br>　　君看斗鸡篇，短韵有可采。--孟郊
◎卷.4【纳凉联句】韩愈<br>　　递啸取遥风，微微近秋朔。--孟郊<br>　　金柔气尚低，火老候愈浊。--韩愈<br>　　熙熙炎光流，竦竦高云擢。--韩愈<br>　　闪红惊蚴虬，凝赤耸山岳。目林恐焚烧，耳井忆瀺灂。--孟郊<br>　　仰惧失交泰，非时结冰雹。化邓渴且多，奔河诚已悫。--孟郊<br>　　暍道者谁子，叩商者何乐。洗矣得滂沱，感然鸣鸑鷟。--孟郊<br>　　嘉愿苟未从，前心空缅邈。清砌千回坐，冷环再三握。--孟郊<br>　　烦怀却星星，高意还卓卓。--孟郊<br>　　龙沈剧煮鳞，牛喘甚焚角。蝉烦鸣转喝，乌噪饥不啄。--韩愈<br>　　昼蝇食案繁，宵蚋肌血渥。单絺厌已褫，长wM倦还捉。--韩愈<br>　　幸兹得佳朋，于此荫华桷。青荧文簟施，淡澉甘瓜濯。--韩愈<br>　　大壁旷凝净，古画奇駮荦。凄如羾寒门，皓若攒玉璞。--韩愈<br>　　扫宽延鲜飙，汲冷渍香穱。篚实摘林珍，盘殽馈禽ob。--韩愈<br>　　空堂喜淹留，贫馔羞龌龊。--韩愈<br>　　殷勤相劝勉，左右加砻斫。贾勇发霜硎，争前曜冰槊。--孟郊<br>　　微然草根响，先被诗情觉。感衰悲旧改，工异逞新貌。--孟郊<br>　　谁言摈朋老，犹自将心学。危檐不敢凭，朽机惧倾扑。--孟郊<br>　　青云路难近，黄鹤足仍鋜。未能饮渊泉，立滞叫芳药。--孟郊<br>　　与子昔睽离，嗟余苦屯剥。直道败邪径，拙谋伤巧诼。--韩愈<br>　　炎湖度氛氲，热石行荦硞。痟肌夏尤甚，疟渴秋更数。--韩愈<br>　　君颜不可觌，君手无由搦。今来沐新恩，庶见返鸿朴。--韩愈<br>　　儒庠恣游息，圣籍饱商榷。危行无低徊，正言免咿喔。--韩愈<br>　　车马获同驱，酒醪欣共欶。惟忧弃菅蒯，敢望侍帷幄。--韩愈<br>　　此志且何如，希君为追琢。--韩愈
◎卷.5【秋雨联句】韩愈<br>　　万木声号呼，百川气交会。--孟郊<br>　　庭翻树离合，牖变景明蔼。--韩愈<br>　　潈泻殊未终，飞浮亦云泰。--孟郊<br>　　牵怀到空山，属听迩惊濑。--韩愈<br>　　檐垂白练直，渠涨清湘大。--孟郊<br>　　甘津泽祥禾，伏润肥荒艾。--韩愈<br>　　主人吟有欢，客子歌无奈。--孟郊<br>　　侵阳日沈玄，剥节风搜兑。--韩愈<br>　　坱圠游峡喧，飕飗卧江汰。--孟郊<br>　　微飘来枕前，高洒自天外。--韩愈<br>　　蛩穴何迫迮，蝉枝扫鸣哕。--孟郊<br>　　楥菊茂新芳，径兰销晚馤。--韩愈<br>　　地镜时昏晓，池星竞漂沛。--孟郊<br>　　欢呶寻一声，灌注咽群籁。--韩愈<br>　　儒宫烟火湿，市舍煎熬忲。--孟郊<br>　　卧冷空避门，衣寒屡循带。--韩愈<br>　　水怒已倒流，阴繁恐凝害。--孟郊<br>　　忧鱼思舟楫，感禹勤畎浍。--韩愈<br>　　怀襄信可畏，疏决须有赖。--孟郊<br>　　筮命或冯蓍，卜晴将问蔡。--韩愈<br>　　庭商忽惊舞，墉禜亦亲酹。--孟郊<br>　　氛醨稍疏映，雺乱还拥荟。阴旌时摎流，帝鼓镇訇磕。--韩愈<br>　　枣圃落青玑，瓜畦烂文贝。贫薪不烛灶，富粟空填廥。--韩愈<br>　　秦俗动言利，鲁儒欲何匄。深路倒羸骖，弱途拥行轪。--孟郊<br>　　毛羽皆遭冻，离褷不能翙。翻浪洗虚空，倾涛败藏盖。--孟郊<br>　　吾人犹在陈，僮仆诚自郐。因思征蜀士，未免湿戎旆。--韩愈<br>　　安得发商飙，廓然吹宿霭。白日悬大野，幽泥化轻壒。--韩愈<br>　　战场暂一干，贼肉行可脍。--韩愈<br>　　搜心思有效，抽策期称最。岂惟虑收获，亦以求颠沛。--孟郊<br>　　禽情初啸俦，础色微收霈。庶几谐我愿，遂止无已太。--韩愈
◎卷.6【征蜀联句】韩愈<br>　　日王忿违慠，有命事诛拔。蜀险豁关防，秦师纵横猾。--韩愈<br>　　风旗匝地扬，雷鼓轰天杀。竹兵彼皴脆，铁刃我枪bR。--孟郊<br>　　刑神咤牦旄，阴焰飐犀札。翻霓纷偃蹇，塞野澒坱圠。--韩愈<br>　　生狞竞掣跌，痴突争填轧。渴斗信豗呶，啖奸何噢嗗。--孟郊<br>　　更呼相簸荡，交斫双缺齾。火发激铓腥，血漂腾足滑。--韩愈<br>　　飞猱无整阵，翩鹘有邪戛。江倒沸鲸鲲，山摇溃貙猰。--孟郊<br>　　中离分二三，外变迷七八。逆颈尽徽索，仇头恣髡鬝。--韩愈<br>　　怒须犹鬇鬡，断臂仍bsbS。--韩愈<br>　　石潜设奇伏，穴觑骋精察。中矢类妖cd，跳锋状惊豽。--孟郊<br>　　蹋翻聚林岭，斗起成埃圿。--孟郊<br>　　旆亡多空杠，轴折鲜联辖。剟肤浃疮痍，败面碎黥gp。--韩愈<br>　　浑奔肆狂勷，捷窜脱趫黠。岩钩踔狙猿，水漉杂鳣螖。--韩愈<br>　　投奅闹eGcP，填隍btbT傄。--韩愈<br>　　强睛死不闭，犷眼困逾fx。爇堞熇歊熹，抉门呀拗s9。--孟郊<br>　　天刀封未坼，酋胆慑前揠。跧梁排郁缩，闯窦猰窋窡。--孟郊<br>　　迫胁闻杂驱，咿呦叫冤跀。--孟郊<br>　　穷区指清夷，凶部坐雕铩。邛文裁斐斖，巴艳收婠妠。--韩愈<br>　　椎肥牛呼牟，载实驼鸣s8。圣灵闵顽嚚，焘养均草y5。--韩愈<br>　　下书遏雄虓，解罪吊挛瞎。--韩愈<br>　　战血时销洗，剑霜夜清刮。汉栈罢嚣阗，獠江息澎汃。--孟郊<br>　　戍寒绝朝乘，刁暗歇宵詧。始去杏飞蜂，及归柳嘶xK。--孟郊<br>　　庙献繁馘级，乐声洞椌楬。--孟郊<br>　　台图焕丹玄，郊告俨匏稭。念齿慰黴黧，视伤悼瘢痆。--韩愈<br>　　休输任讹寝，报力厚麸秳。公欢钟晨撞，室宴丝晓扴。--韩愈<br>　　杯盂酬酒醪，箱箧馈巾帓。小臣昧戎经，维用赞勋劼。--韩愈
◎卷.7【同宿联句】韩愈<br>　　自从别君来，远出遭巧谮。--韩愈<br>　　斑斑落春泪，浩浩浮秋浸。--孟郊<br>　　毛奇睹象犀，羽怪见鵩鸩。--韩愈<br>　　朝行多危栈，夜卧饶惊枕。--孟郊<br>　　生荣今分逾，死弃昔情任。--韩愈<br>　　鹓行参绮陌，鸡唱闻清禁。--孟郊<br>　　山晴指高标，槐密骛长荫。--韩愈<br>　　直辞一以荐，巧舌千皆fE。--孟郊<br>　　匡鼎惟说诗，桓谭不读谶。--韩愈<br>　　逸韵何嘈嗷，高名俟沽赁。--孟郊<br>　　纷葩欢屡填，旷朗忧早渗。--韩愈<br>　　为君开酒肠，颠倒舞相饮。--孟郊<br>　　曦光霁曙物，景曜铄宵祲。--韩愈<br>　　儒门虽大启，奸首不敢闯。义泉虽至近，盗索不敢沁。--孟郊<br>　　清琴试一挥，白鹤叫相喑。欲知心同乐，双茧抽作纴。--孟郊
◎卷.8【莎栅联句】韩愈<br>　　冰溪时咽绝，风枥方轩举。--韩愈<br>　　此处不断肠，定知无断处。--孟郊
◎卷.9【雨中寄孟刑部几道联句】韩愈<br>　　秋潦淹辙迹，高居限参拜。--韩愈<br>　　耿耿蓄良思，遥遥仰嘉话。--孟郊<br>　　一晨长隔岁，百步远殊界。--韩愈<br>　　商听饶清耸，闷怀空抑噫。--孟郊<br>　　美君知道腴，逸步谢天械。--韩愈<br>　　吟馨铄纷杂，抱照莹疑怪。--孟郊<br>　　撞宏声不掉，输邈澜逾杀。--韩愈<br>　　檐泻碎江喧，街流浅溪迈。--孟郊<br>　　念初相遭逢，幸免因媒介。祛烦类决痈，惬兴剧爬疥。--韩愈<br>　　研文较幽玄，呼博骋雄快。今君轺方驰，伊我羽已铩。--韩愈<br>　　温存感深惠，琢切奉明诫。--韩愈<br>　　迨兹更凝情，暂阻若婴瘵。欲知相从尽，灵珀拾纤芥。--孟郊<br>　　欲知相益多，神药销宿惫。德符仙山岸，永立难欹坏。--孟郊<br>　　气涵秋天河，有朗无惊湃。--孟郊<br>　　祥凤遗蒿鷃，云韶掩夷靺。争名求鹄徒，腾口甚蝉喝。--韩愈<br>　　未来声已赫，始鼓敌前败。斗场再鸣先，遐路一飞届。--韩愈<br>　　东野继奇躅，修纶悬众犗。穿空细丘垤，照日陋菅蒯。--韩愈<br>　　小生何足道，积慎如触虿。愔愔抱所诺，翼翼自申戒。--孟郊<br>　　圣书空勘读，盗食敢求嘬。惟当骑款段，岂望觌珪玠。--孟郊<br>　　弱操愧筠杉，微芳比萧z1。何以验高明，柔中有刚夬。--孟郊
◎卷.10【远游联句】韩愈<br>　　别肠车轮转，一日一万周。--孟郊<br>　　离思春冰泮，烂漫不可收。--韩愈<br>　　驰光忽以迫，飞辔谁能留。--孟郊<br>　　取之讵灼灼，此去信悠悠。--李翱<br>　　楚客宿江上，夜魂栖浪头。晓日生远岸，水芳缀孤舟。--孟郊<br>　　村饮泊好木，野蔬拾新柔。独含凄凄别，中结郁郁愁。--孟郊<br>　　人忆旧行乐，鸟吟新得俦。--孟郊<br>　　灵瑟时窅窅，霠猿夜啾啾。愤涛气尚盛，恨竹泪空幽。--韩愈<br>　　长怀绝无已，多感良自尤。即路涉献岁，归期眇凉秋。--韩愈<br>　　两欢日牢落，孤悲坐绸缪。--韩愈<br>　　观怪忽荡漾，叩奇独冥搜。海鲸吞明月，浪岛没大沤。--孟郊<br>　　我有一寸钩，欲钓千丈流。良知忽然远，壮志郁无抽。--孟郊<br>　　魍魅暂出没，蛟螭互蟠蟉。昌言拜舜禹，举eM凌斗牛。--韩愈<br>　　怀糈馈贤屈，乘桴追圣丘。飘然天外步，岂肯区中囚。--韩愈<br>　　楚些待谁吊，贾辞缄恨投。翳明弗可晓，秘魂安所求。--孟郊<br>　　气毒放逐域，蓼杂芳菲畴。当春忽凄凉，不枯亦飕飗。--孟郊<br>　　貉谣众猥款，巴语相咿嚘。默誓去外俗，嘉愿还中州。--孟郊<br>　　江生行既乐，躬辇自相戮。饮醇趣明代，味腥谢荒陬。--孟郊<br>　　驰深鼓利楫，趋险惊蜚輶。系石沈靳尚，开弓射鴅吺。--韩愈<br>　　路暗执屏翳，波惊戮阳侯。广泛信缥缈，高行恣浮游。--韩愈<br>　　外患萧萧去，中悒稍稍瘳。振衣造云阙，跪坐陈清猷。--韩愈<br>　　德风变谗巧，仁气销戈矛。名声照西海，淑问无时休。--韩愈<br>　　归哉孟夫子，归去无夷犹。--韩愈
◎卷.11【晚秋郾城夜会联句】韩愈<br>　　从军古云乐，谈笑青油幕。灯明夜观棋，月暗秋城柝。--李正封<br>　　羁客方寂历，惊乌时落泊。语阑壮气衰，酒醒寒砧作。--韩愈<br>　　遇主贵陈力，夷凶匪兼弱。百牢犒舆师，千户购首恶。--李正封<br>　　平生耻论兵，末暮不轻诺。徒然感恩义，谁复论勋爵。--韩愈<br>　　多士被沾污，小夷施毒蠚。何当铸剑戟。相与归台阁。--李正封<br>　　室妇叹鸣鹳，家人祝喜鹊。终朝考蓍龟，何日亲烝礿。--韩愈<br>　　间使断津梁，潜军索林薄。红尘羽书靖，大水沙囊涸。--李正封<br>　　铭山子所工，插羽余何怍。未足烦刀俎，只应输管钥。--韩愈<br>　　雨矢逐天狼，电矛驱海若。灵诛固无纵，力战谁敢却。--李正封<br>　　峨峨云梯翔，赫赫火箭著。连空隳雉堞，照夜焚城郭。--韩愈<br>　　军门宣一令，庙算建三略。雷鼓揭千枪，浮桥交万筰。--李正封<br>　　蹂野马云腾，映原旗火铄。疲氓坠将拯，残虏狂可缚。--韩愈<br>　　摧锋若貙兕，超乘如猱玃。逢掖服翻惭，缦胡缨可愕。--李正封<br>　　星陨闻雊雉，师兴随唳鹤。虎豹贪犬羊，鹰鹯憎鸟雀。--韩愈<br>　　烧陂除积聚，灌垒失依托。凭轼谕昏迷，执殳征暴虐。--李正封<br>　　仓空战卒饥，月黑探兵错。凶徒更蹈藉，逆族相啖嚼。--韩愈<br>　　轴轳亘淮泗，旆旌连夏鄂。大野纵氐羌，长河浴骝骆。--李正封<br>　　东西竞角逐，远近施矰缴。人怨童聚谣，天殃鬼行疟。--韩愈<br>　　汉刑支郡黜，周制闲田削。侯社退无功，鬼薪惩不恪。--李正封<br>　　余虽司斧锧，情本尚丘壑。且待献俘囚，终当返耕获。--韩愈<br>　　藁街陈鈇钺，桃塞兴钱鎛。地理画封疆，天文扫寥廓。--李正封<br>　　天子悯疮痍，将军禁卤掠。策勋封龙额，归兽获麟脚。--韩愈<br>　　诘诛敬王怒，给复哀人瘼。泽发解兜鍪，酡颜倾凿落。--李正封<br>　　安存惟恐晚，洗雪不论昨。暮鸟已安巢，春蚕看满箔。--韩愈<br>　　声明动朝阙，光宠耀京洛。旁午降丝纶，中坚拥鼓铎。--李正封<br>　　密坐列珠翠，高门涂粉雘。跋朝贺书飞，塞路归鞍跃。--韩愈<br>　　魏阙横云汉，秦关束岩崿。拜迎罗櫜鞬，问遗结囊橐。--李正封<br>　　江淮永清晏，宇宙重开拓。是日号升平，此年名作噩。--韩愈<br>　　洪赦方下究，武飙亦旁魄。南据定蛮陬，北攫空朔漠。--李正封<br>　　儒生惬教化，武士猛刺斫。吾相两优游，他人双落莫。--韩愈<br>　　印从负鼎佩，门为登坛凿。再入更显严，九迁弥謇谔。--李正封<br>　　宾筵尽狐赵，导骑多卫霍。国史擅芬芳，宫娃分绰约。--韩愈<br>　　丹掖列鹓鹭，洪炉衣狐貉。摛文挥月毫，讲剑淬霜锷。--李正封<br>　　命衣备藻火，赐乐兼拊搏。两厢铺氍毹，五鼎调勺药。--韩愈<br>　　带垂苍玉佩，辔蹙黄金络。诱接喻登龙，趋驰状倾藿。--李正封<br>　　青娥翳长袖，红颊吹鸣籥。傥不忍辛勤，何由恣欢谑。--韩愈<br>　　惟当早富贵，岂得暂寂寞。但掷雇笑金，仍祈却老药。--李正封<br>　　殁庙配尊斝，生堂合y7鑮。安行庇松篁，高卧枕莞蒻。--韩愈<br>　　洗沐恣兰芷，割烹厌腗臄。喜颜非忸怩，达志无陨获。--李正封<br>　　诙谐酒席展，慷慨戎装著。斩马祭旄纛，炰羔礼芒屩。--韩愈<br>　　山多离隐豹，野有求伸蠖。推选阅群材，荐延搜一鹗。--李正封<br>　　左右供谄誉，亲交献谀噱。名声载揄扬，权势实熏灼。--韩愈<br>　　道旧生感激，当歌发酬酢。群孙轻绮纨，下客丰醴酪。--李正封<br>　　穷天贡琛异，匝海赐酺醵。作乐鼓还槌，从禽弓始彍。--韩愈<br>　　取欢移日饮，求胜通宵博。五白气争呼，六奇心运度。--李正封<br>　　恩泽诚布濩，嚚顽已箫勺。告成上云亭，考古垂矩矱。--韩愈<br>　　前堂清夜吹，东第良晨酌。池莲拆秋房，院竹翻夏箨。--李正封<br>　　五狩朝恒岱，三畋宿杨柞。农书乍讨论，马法长悬格。--韩愈<br>　　雪下收新息，阳生过京索。尔牛时寝讹，我仆或歌咢。--李正封<br>　　帝载弥天地，臣辞劣萤爝。为诗安能详，庶用存糟粕。--韩愈
◎卷.12【石鼎联句】韩愈<br>　　巧匠斫山骨，刳中事煎烹。--刘师服<br>　　直柄未当权，塞口且吞声。--侯喜<br>　　龙头缩菌蠢，豕腹涨彭亨。--轩辕弥明<br>　　外苞干藓文，中有暗浪惊。--刘师服<br>　　在冷足自安，遭焚意弥贞。--侯喜<br>　　谬当鼎鼐间，妄使水火争。--轩辕弥明<br>　　大似烈士胆，圆如战马缨。--刘师服<br>　　上比香炉尖，下与镜面平。--侯喜<br>　　秋瓜未落蒂，冻芋强抽萌。--轩辕弥明<br>　　一块元气闭，细泉幽窦倾。--刘师服<br>　　不值输写处，焉知怀抱清。--侯喜<br>　　方当洪炉然，益见小器盈。--轩辕弥明<br>　　睆睆无刃迹，团团类天成。--刘师服<br>　　遥疑龟负图，出曝晓正晴。--侯喜<br>　　旁有双耳穿，上有孤髻撑。或讶短尾铫，又似无足铛。--刘师服<br>　　可惜寒食球，掷此傍路坑。--侯喜<br>　　何当出灰灺，无计离瓶罂。--轩辕弥明<br>　　陋质荷斟酌，狭中愧提擎。--刘师服<br>　　岂能煮仙药，但未污羊羹。--侯喜<br>　　形模妇女笑，度量儿童轻。--轩辕弥明<br>　　徒示坚重性，不过升合盛。--刘师服<br>　　傍似废毂仰，侧见折轴横。--侯喜<br>　　时于蚯蚓窍，微作苍蝇鸣。--轩辕弥明<br>　　以兹翻溢愆，实负任使诚。--刘师服<br>　　常居顾盼地，敢有漏泄情。--侯喜<br>　　宁依暖爇弊，不与寒凉并。--轩辕弥明<br>　　区区徒自效，琐琐不足呈。--侯喜<br>　　回旋但兀兀，开阖惟铿铿。--刘师服<br>　　全胜瑚琏贵，空有口传名。岂比俎豆古，不为手所撜。--轩辕弥明<br>　　磨砻去圭角，浸润著光精。愿君莫嘲诮，此物方施行。--轩辕弥明
◎卷.13【有所思联句】孟郊<br>　　相思绕我心，日夕千万重。年光坐婉娩，春泪销颜容。--孟郊<br>　　台镜晦旧晖，庭草滋深茸。望夫山上石，别剑水中龙。--韩愈
◎卷.14【遣兴联句】孟郊<br>　　我心随月光，写君庭中央。--孟郊<br>　　月光有时晦，我心安所忘。--韩愈<br>　　常恐金石契，断为相思肠。--孟郊<br>　　平生无百岁，岐路有四方。--韩愈<br>　　四方各异俗，适异非所将。--孟郊<br>　　驽蹄顾挫秣，逸翮遗稻粱。--韩愈<br>　　时危抱独沈，道泰怀同翔。--孟郊<br>　　独居久寂默，相顾聊慨慷。--韩愈<br>　　慨慷丈夫志，可以曜锋铓。--孟郊<br>　　蘧宁知卷舒，孔颜识行藏。--韩愈<br>　　殷鉴谅不远，佩兰永芬芳。--孟郊<br>　　苟无夫子听，谁使知音扬。--韩愈
◎卷.15【赠剑客李园联句】孟郊<br>　　天地有灵术，得之者惟君。--孟郊<br>　　筑炉地区外，积火烧氛氲。--韩愈<br>　　照海铄幽怪，满空歊异氛。--孟郊<br>　　山磨电奕奕，水淬龙蝹蝹。--韩愈<br>　　太一装以宝，列仙篆其文。--孟郊<br>　　可用慑百神，岂惟壮三军。--韩愈<br>　　有时幽匣吟，忽似深潭闻。--孟郊<br>　　风胡久已死，此剑将谁分。--韩愈<br>　　行当献天子，然后致殊勋。--孟郊<br>　　岂如丰城下，空有斗间云。--韩愈
◎卷.16【过海联句】贾岛<br>　　沙鸟浮还没，山云断复连。--高丽使<br>　　棹穿波底月，船压水中天。--贾岛<br>第七百九十二卷
◎卷.1【妓席与杜牧之同咏】张祜<br>　　骰子逡巡裹手拈，无因得见玉纤纤。--杜牧<br>　　但知报道金钗落，仿佛还应露指尖。--张祜
◎卷.2【同赵二十二访张明府郊居联句】杜牧<br>　　陶潜官罢酒瓶空，门掩杨花一夜风。--杜牧<br>　　古调诗吟山色里，无弦琴在月明中。--赵嘏<br>　　远檐高树宜幽鸟，出岫孤云逐晚虹。--杜牧<br>　　别后东篱数枝菊，不知闲醉与谁同。--赵嘏
◎卷.3【游长安诸寺联句·靖恭坊大兴善寺·老松青桐联二…绝句】段成式<br>　　有松堪系马，遇钵更投针。记得汤师句，高禅助朗吟。--段成式<br>　　乘晴入精舍，语默想东林。尽是忘机侣，谁惊息影禽。--张希复<br>　　一雨微尘尽，支郎许数过。方同嗅薝卜，不用算多罗。--郑符
◎卷.4【游长安诸寺联句·靖恭坊大兴善寺·蛤像联二十字绝句】段成式<br>　　相好全如梵，端倪只为隋。宁同蚌顽恶，但与鹬相持。--段成式<br>　　虽因雀变化，不逐月亏盈。纵有天中匠，神工讵可成。--张希复
◎卷.5【游长安诸寺联句·靖恭坊大兴善寺·圣柱联句】段成式<br>　　天心惟助善，圣迹此开阳。--段成式<br>　　载恐雷轮重，縆疑电索长。--张希复<br>　　上冲挟螮蝀，不动束锒铛。--段成式<br>　　饥鸟未曾啄，乖龙宁敢藏。--张希复
◎卷.6【游长安诸寺联句·长乐坊安国寺·红楼联句（隐侯体）】段成式<br>　　重叠碎晴空，馀霞更照红。蝉踪近鳷鹊，鸟道接相风。--张希复<br>　　苔静金轮路，云轻白日宫。壁诗传谢客，门榜占休公。--段成式
◎卷.7【游长安诸寺联句·长乐坊安国寺·穗柏联句】段成式<br>　　一院暑难侵，莓苔共影深。标枝争息鸟，馀吹正开襟。--段成式<br>　　宿雨香添色，残阳石在阴。乘闲动诗意，助静入禅心。--张希复
◎卷.8【游长安诸寺联句·长乐坊安国寺·题璘公院】段成式<br>　　静，虚。热际，安居。--郑符<br>　　龛灯敛，印香除。东林宾客，西涧图书。檐外垂青豆，--段成式<br>　　经中发白蕖。纵辩宗因衮衮，忘言理事如如。--段成式<br>　　泉台定将入流否，邻笛足疑清梵馀。--段成式
◎卷.9【游长安诸寺联句·常乐坊赵景公寺·吴画联句】段成式<br>　　惨澹十堵内，吴生纵狂迹。风云将逼人，神鬼如脱壁。--段成式<br>　　其中龙最怪，张甲方汗栗。黑云夜窸窣，焉知不霹雳。--张希复<br>　　此际忽仙子，猎猎衣舄奕。妙瞬乍疑生，参差夺人魄。--郑符<br>　　往往乘猛虎，冲梁耸奇石。苍峭束高泉，角膝惊欹侧。--段成式<br>　　冥狱不可视，毛戴腋流液。苟能水成河，刹那沈火宅。--升上人
◎卷.10【游长安诸寺联句·常乐坊赵景公寺·题约公院】段成式<br>　　印火荧荧，灯续焰青。--张希复<br>　　七俱胝咒，四阿含经。--段成式<br>　　各录佳语，聊事素屏。--郑符<br>　　丈室安居，延宾不扃。--升上人
◎卷.11【游长安诸寺联句·大同坊云华寺·偶联句】段成式<br>　　共入夕阳寺，因窥甘露门。--升上人<br>　　清香惹苔藓，忍草杂兰荪。--郑符<br>　　捷偈飞钳答，新诗倚仗论。--段成式<br>　　坏幡标古刹，圣画焕崇垣。--张希复<br>　　岂慕穿笼鸟，难防在牖猿。--段成式<br>　　一音唯一性，三语更三幡。--张希复
◎卷.12【游长安诸寺联句·道政坊宝应寺·僧房联句】段成式<br>　　古画思匡岭，上方疑傅岩。蝶闲移忍草，蝉晓揭高杉。--段成式<br>　　香字消芝印，金经发茝函。井通松底脉，书坼洞中缄。--张希复
◎卷.13【游长安诸寺联句·道政坊宝应寺·小小写真联句】段成式<br>　　如生小小真，犹自未栖尘。--郑符<br>　　褕袂将离座，斜柯欲近人。--段成式<br>　　昔时知出众，情宠占横陈。--张希复<br>　　不遣游张巷，岂教窥宋邻。--郑符<br>　　庾楼吹笛裂，弘阁赏歌新。--段成式<br>　　蝉怯纤腰步，蛾惊半额嚬。--张希复<br>　　图形谁有术，买笑讵辞贫。--段成式<br>　　复陇迷村径，重泉隔汉津。--郑符<br>　　同心知作羽，比目定为鳞。--张希复<br>　　残月巫山夕，馀霞洛浦晨。--段成式
◎卷.14【游长安诸寺联句·平康坊菩萨寺·书事联句】段成式<br>　　悉为无事者，任被俗流憎。--郑符<br>　　客异干时客，僧非出院僧。--段成式<br>　　远闻疏牖磬，晓辨密龛灯。--张希复<br>　　步触珠幡响，吟窥钵水澄。--郑符<br>　　句饶方外趣，游惬社中朋。--段成式<br>　　静里已驯鸽，斋中亦好鹰。--张希复<br>　　金涂笔是褧，彩溜纸非缯。--升上人<br>　　锡杖已克锻，田衣从怀塍。--段成式<br>　　占床暂一胁，卷箔赖长肱。--张希复<br>　　佛日初开照，魔天破几层。--段成式<br>　　咒中陈秘计，论处正先登。--张希复<br>　　勇带绽针石，危防丘井藤。--升上人
◎卷.15【游长安诸寺联句·光宅坊光宅寺·中禅师影堂联句】段成式<br>　　名下固无虚，敖曹貌严毅。洞达见空王，圆融入佛地。--张希复<br>　　一言当要害，忽忽醒诸醉。不动须弥山，多方辩无匮。--郑符<br>　　坦率对万乘，偈答无所避。尔如毗沙门，外形如脱履。--段成式<br>　　但以理为量，不语怪力事。木石摧贡高，慈悲引贪恚。--升上人<br>　　当时乏支许，何人契深致。随宜讵说三，直下开不二。--段成式
◎卷.16【游长安诸寺联句·翊善坊保寿寺·光天帧赞联句】段成式<br>　　观音化身，厥形孔怪。胣脑淫厉，众魔膜拜。--张希复<br>　　指梦鸿纷，榜列区界。其事明张，何不可解。--段成式<br>　　阎阿德川，大士先天。众象参罗，福源田田。--郑符<br>　　百亿花发，百千灯然。胶如络绎，浩汗连绵。--张希复<br>　　焰摩界戚，洛迦苦霁。正念皈依，众青如彗。--段成式<br>　　戾宰可汰，痴膜可蜕。稽首如空，睟容若睇。--张希复<br>　　阐提墨师，睹而面之。寸念不生，未遇乎而。--段成式
◎卷.17【游长安诸寺联句·宣阳坊静域寺·三阶院联句】段成式<br>　　密密助堂堂，隋人歌檿桑。双弧摧孔雀，一矢陨贪狼。--段成式<br>　　百步望云立，九规看月张。获蛟徒破浪，中乙漫如墙。--张希复<br>　　还似贯金鼓，更疑穿石梁。因添挽河力，为灭射天狂。--段成式<br>　　绝艺却南牧，英声来鬼方。丽龟何足敌，殪豕未为长。--郑符<br>　　龙臂胜猿臂，星芒超箭芒。虚夸绝高鸟，垂拱议明堂。--段成式
◎卷.18【游长安诸寺联句·崇义坊招福院·赠诸上人联句】段成式<br>　　翻了西天偈，烧馀梵宇香。撚眉愁俗客，支颊背残阳。--段成式<br>　　洲号惟思沃，山名只记匡。辨中摧世智，定里破魔强。--张希复<br>　　许睿禅心彻，汤休诗思长。朗吟疏磬断，久语贯珠妨。--段成式<br>　　乘兴书芭叶，闲来入豆房。漫题存古壁，怪画匝长廊。--张希复
◎卷.19【游长安诸寺联句·招国坊崇济寺·奇松联二十字绝句】段成式<br>　　杉松何相疏，榆柳方迥屑。无人擅谈柄，一枝不敢折。--段成式<br>　　中庭苔藓深，吹馀鸣佛禽。至于摧折枝，凡草犹避阴。--张希复<br>　　僻径根从露，闲房枝任侵。一株风正好，来助碧云吟。--郑符<br>　　时时扫窗声，重露滴寒砌。风飐一枝遒，闲窥别生势。--升上人<br>　　偃盖入楼妨，盘根侵井窄。高僧独惆怅，为与澄岚隔。--段成式
◎卷.20【游长安诸寺联句·永安坊永寿寺·闲中好】段成式<br>　　闲中好，尽日松为侣。此趣人不知，轻风度僧语。--郑符<br>　　闲中好，尘务不萦心。坐对当窗木，看移三面阴。--段成式<br>　　闲中好，幽磬度声迟。卷上论题肇，画中僧姓支。--张希复
◎卷.21【游长安诸寺联句·崇仁坊资圣寺·诸画联句（柏梁体）】段成式<br>　　吴生画勇矛戟攒，--段成式<br>　　出变奇势千万端。--张希复<br>　　苍苍鬼怪层壁宽，--郑符<br>　　睹之忽忽毛发寒。--段成式<br>　　棱伽之力所疲殚，--段成式<br>　　李真周昉优劣难。--郑符<br>　　活禽生卉推边鸾，--段成式<br>　　花房嫩彩犹未干。--张希复<br>　　韩干变态如激湍，--郑符<br>　　惜哉壁画世未殚。--段成式<br>　　后人新画何汗漫。--张希复<br>第七百九十三卷
◎卷.1【北禅院避暑联句】皮日休<br>　　歊蒸何处避，来入戴颙宅。逍遥脱单绞，放旷抛轻策。--皮日休<br>　　爬搔林下风，偃仰涧中石。--皮日休<br>　　残蝉烟外响，野鹤沙中迹。到此失烦襟，萧然揖禅伯。--陆龟蒙<br>　　藤悬叠霜蜕，桂倚支云锡。--陆龟蒙<br>　　清阴竖毛发，爽气舒筋脉。逐幽随竹书，选胜铺苮席。--皮日休<br>　　鱼跳上紫芡，蝶化缘青壁。--皮日休<br>　　心是玉莲徒，耳为金磬敌。吾宗昔高尚，志在羲皇易。--陆龟蒙<br>　　岂独断韦编，几将刓铁擿。--陆龟蒙<br>　　天书既屡降，野抱难自适。一入承明庐，盱衡论今昔。--皮日休<br>　　流光不容寸，斯道甘枉尺。--皮日休<br>　　既起谢儒玄，亦翻商羽翼。封章帷幄遍，梦寐江湖白。--陆龟蒙<br>　　摆落函谷尘，高欹华阳帻。--陆龟蒙<br>　　诏去云无信，归来鹤相识。半病夺牛公，全慵捕鱼客。--皮日休<br>　　少微光一点，落此芒磔索。--皮日休<br>　　释子问池塘，门人废幽赜。堪悲东序宝，忽变西方籍。--陆龟蒙<br>　　不见步兵诗，空怀康乐屐。--陆龟蒙<br>　　高名不可效，胜境徒堪惜。墨沼转疏芜，玄斋逾阒寂。--皮日休<br>　　迟迟不可去，凉飔满杉柏。--皮日休<br>　　日下洲岛清，烟生苾刍碧。俱怀出尘想，共有吟诗癖。--陆龟蒙<br>　　终与净名游，还来雪山觅。--陆龟蒙
◎卷.2【寂上人院联句】皮日休<br>　　瘿床空默坐，清景不知斜。暗数菩提子，闲看薜荔花。--皮日休<br>　　有情惟墨客，无语是禅家。背日聊依桂，尝泉欲试茶。--陆龟蒙<br>　　石形蹲玉虎，池影闪金蛇。经笥安岩匼，瓶囊挂树桠。--皮日休<br>　　书传沧海外，龛寄白云涯。竹色寒凌箔，灯光静隔纱。--陆龟蒙<br>　　趁幽翻小品，逐胜讲南华。莎彩融黄露，莲衣染素霞。--皮日休<br>　　水堪伤聚沫，风合落天葩。若许传心印，何辞古堞赊。--陆龟蒙
◎卷.3【独在开元寺避暑，颇怀鲁望，因飞笔联句】皮日休<br>　　烦暑虽难避，僧家自有期。泉甘于马乳，苔滑似龙漦。--皮日休<br>　　任诞襟全散，临幽榻旋移。松行将雅拜，篁阵欲交麾。--陆龟蒙<br>　　望塔青髇识，登楼白鸽知。石经森欲动，珠像俨将怡。--皮日休<br>　　筠簟临杉穗，纱巾透雨丝。静谭蝉噪少，凉步鹤随迟。--皮日休<br>　　烟重回蕉扇，轻风拂桂帷。对碑吴地说，开卷梵天词。--陆龟蒙<br>　　积水鱼梁坏，残花病枕欹。怀君潇洒处，孤梦绕罘罳。--陆龟蒙
◎卷.4【寒夜文宴联句】皮日休<br>　　文星今夜聚，应在斗牛间。--皮日休<br>　　载石人方至，乘槎客未还。--张贲<br>　　送觞繁露曲，征句白云颜。--陆龟蒙<br>　　节奏惟听竹，从容只话山。--皮日休<br>　　理穷倾秘藏，论猛折玄关。--张贲<br>　　酃酒分中绿，巴笺擘处殷。--陆龟蒙<br>　　清言闻后醒，强韵压来艰。--皮日休<br>　　犀柄当风揖，琼枝向月攀。--张贲<br>　　松吟方eP々，泉梦忆潺潺。--陆龟蒙<br>　　一会文章草，昭明不可删。--皮日休
◎卷.5【药名联句】皮日休<br>　　为待防风饼，须添薏苡杯。--张贲<br>　　香然柏子后，尊泛菊花来。--皮日休<br>　　石耳泉能洗，垣衣雨为裁。--陆龟蒙<br>　　从容犀局静，断续玉琴哀。--张贲<br>　　白芷寒犹采，青箱醉尚开。--皮日休<br>　　马衔衰草卧，乌啄蠹根回。--陆龟蒙<br>　　雨过兰芳好，霜多桂末摧。--张贲<br>　　朱儿应作粉，云母讵成灰。--皮日休<br>　　艺可屠龙胆，家曾近燕胎。--陆龟蒙<br>　　墙高牵薜荔，障软撼玫瑰。--张贲<br>　　鸓鼠啼书户，蜗牛上研台。--皮日休<br>　　谁能将藁本，封与玉泉才。--陆龟蒙
◎卷.6【寒夜联句】陆龟蒙<br>　　静境揖神凝，寒华射林缺。--陆龟蒙<br>　　清知思绪断，爽觉心源彻。--皮日休<br>　　高唱戛金奏，朗咏铿玉节。--陆龟蒙<br>　　我思方泬寥，君词复凄切。--皮日休<br>　　况闻风篁上，摆落残冻雪。--陆龟蒙<br>　　寂尔万籁清，皎然诸霭灭。--皮日休<br>　　西窗客无梦，南浦波应结。--陆龟蒙<br>　　河光正如剑，月魄方似玦。--皮日休<br>　　短烬不禁挑，冷毫看欲折。--陆龟蒙<br>　　何夕重相期，浊醪还为设。--皮日休
◎卷.7【开元寺楼看雨联句】陆龟蒙<br>　　海上风雨来，掀轰杂飞电。登楼一凭槛，满眼蛟龙战。--陆龟蒙<br>　　须臾造化惨，倏忽堪舆变。万户响戈鋋，千家披组练。--皮日休<br>　　群飞抛轮石，杂下攻城箭。点急似摧胸，行斜如中面。--陆龟蒙<br>　　细洒魂空冷，横飘目能眩。垂檐珂珮喧，zh瓦珠玑溅。--皮日休<br>　　无言九陔远，瞬息驰应遍。密处正垂縆，微时又悬线。--陆龟蒙<br>　　写作玉界破，吹为羽林旋。翻伤列缺劳，却怕丰隆倦。--皮日休<br>　　遥瞻山露色，渐觉云成片。远树欲鸣蝉，深檐尚藏燕。--陆龟蒙<br>　　残雷隐辚尽，反照依微见。天光洁似磨，湖彩熟于练。--皮日休<br>　　疏帆逗前渚，晚磬分凉殿。接思强挥毫，窥词几焚研。--陆龟蒙<br>　　佶栗乌皮几，轻明白羽扇。毕景好疏吟，馀凉可清宴。--皮日休<br>　　君携下高磴，僧引还深院。驳藓净铺筵，低松湿垂鬋。--陆龟蒙<br>　　斋明乍虚豁，林霁逾葱蒨。早晚重登临，欲去多离恋。--皮日休
◎卷.8【报恩寺南池联句】陆龟蒙<br>　　古岸涵碧落，--陆龟蒙<br>　　虚轩明素波。坐来鱼阵变，--皮日休<br>　　吟久菊□多。秋草分杉露，--嵩起<br>　　危桥下竹坡。远峰青髻并，--陆龟蒙<br>　　□□□髯和。赵论寒仍讲，--皮日休<br>　　支硎僻亦过。斋心曾养鹤，--嵩起<br>　　挥翰好邀鹅。倚石收奇药，--陆龟蒙<br>　　临溪藉浅莎。桂花晴似拭，--皮日休<br>　　荷镜晓如磨。翠出牛头耸，--嵩起<br>　　苔深马迹跛。伞欹从野醉，--陆龟蒙<br>　　巾侧任田歌。跁跒松形矮，--皮日休<br>　　般跚桧樾矬。香飞僧印火，--嵩起<br>　　泉急使镳珂。菱钿真堪帖，--陆龟蒙<br>　　莼丝亦好拖。几时无一事，--皮日休<br>　　相伴著烟萝。--嵩起
◎卷.9【天台禅院联句】安守范<br>　　偶到天台院，因逢物外僧。--安守范<br>　　忘机同一祖，出语离三乘。--杨鼎夫<br>　　树老中庭寂，窗虚外境澄。--周述<br>　　片时松影下，联续百千灯。--李仁肇<br>第七百九十四卷
◎卷.1【讲德联句】皎然<br>　　先王设位，以正邦国。建立大官，封植有德。--潘述<br>　　二南敷化，四岳述职。其言不朽，其仪不忒。--汤衡<br>　　暨于嬴刘，乃创程式。罢侯置守，剖竹分域。--皎然<br>　　赫矣皇唐，康哉立极。精选藩翰，庸资正直。--潘述<br>　　爰命我公，东土作则。克己恭俭，疲人休息。--汤衡<br>　　济济闾閈，油油黍稷。既富既教，足兵足食。--皎然<br>　　恤其凋瘵，剪其荆棘。威怀逋叛，扑灭蝥贼。--潘述<br>　　疾恶如雠，闻善不惑。哀矜鳏寡，旌礼儒墨。--汤衡<br>　　乃修堤防，乃浚沟洫。以利通商，以溉嘉谷。--皎然<br>　　征赋以节，计功以时。人胥怀惠，吏不能欺。--潘述<br>　　我政载孚，我邦载绥。猛兽不暴，嘉鱼维滋。--汤衡<br>　　肃恭明神，齐沐不亏。岁或骄阳，雨无愆期。--皎然<br>　　帝嘉有庸，宠命来斯。紫绂载绥，金章陆离。--潘述<br>　　资忠履孝，阅礼敦诗。明德惟馨，自天祐之。--汤衡
◎卷.2【讲古文联句】皎然<br>　　帝出于震，文明始敷。--潘述<br>　　山岳降气，龟龙负图。--裴济<br>　　爰有书契，乃立典谟。--皎然<br>　　先知孔圣，飞步天衢。--汤衡<br>　　汉承秦弊，尊儒尚学。--潘述<br>　　百氏六经，九流七略。--裴济<br>　　屈宋接武，班马继作。--皎然<br>　　或颂燕然，或赞麟阁。--汤衡<br>　　降及三祖，始变二雅。--潘述<br>　　仲宣闲和，公干萧洒。--皎然<br>　　士衡安仁，不史不野。--皎然<br>　　左张精奥，嵇阮高寡。--汤衡<br>　　暨于江表，其文郁兴。--汤衡<br>　　绮丽争发，繁芜则惩。--潘述<br>　　词晔春华，思清冬冰。--潘述<br>　　景纯跌宕，游仙独步。--汤衡<br>　　青云其情，白璧其句。--汤衡<br>　　灵运山水，实多奇趣。--潘述<br>　　远派孤峰，龙腾凤翥。--潘述<br>　　陶令田园，匠意真直。--皎然<br>　　春柳寒松，不凋不饰。--皎然<br>　　江淹杂体，方见才力。--汤衡<br>　　拟之信工，似而不逼。--汤衡<br>　　鲍昭从军，主意危苦。--潘述<br>　　气胜其词，雅愧于古。--潘述<br>　　隐侯似病，创制规矩。--皎然<br>　　时见琳琅，惜哉榛楛。--皎然<br>　　谢脁秀发，词理翩翩。--汤衡<br>　　孤标爽迈，深造精研。--汤衡<br>　　惠休翰林，别白离坚。--潘述<br>　　有会必惬，无惭曩贤。--潘述<br>　　吴均颇劲，失于典裁。--皎然<br>　　竟乏波澜，徒工边塞。--皎然<br>　　彼柳吴兴，高视时辈。--汤衡<br>　　汀洲一篇，风流寡对。--汤衡<br>　　何逊清切，所得必新。--潘述<br>　　缘情既密，象物又真。--潘述<br>　　江总征正，未越常伦。--皎然<br>　　时合风兴，或无淄磷。--皎然<br>　　二杜繁俗，三刘琐碎。--汤衡<br>　　陈徐之流，阴张之辈。--汤衡<br>　　伊数公者，阃域之外。--潘述<br>　　吁此以还，有固斯郐。--潘述
◎卷.3【项王古祠联句】皎然<br>　　遗庙风尘积，荒途岁月侵。--潘述<br>　　英灵今寂寞，容卫尚森沈。--皎然<br>　　霸楚志何在，平秦功亦深。--汤衡<br>　　诸侯归复背，青史古将今。--潘述<br>　　星聚分已定，天亡力岂任。--皎然<br>　　采蘩如可荐，举酒沥空林。--汤衡
◎卷.4【还丹可成诗联句】皎然<br>　　羽化自仙骨，延年资养生。--皎然<br>　　金经启灵秘，玉液流至精。--潘述<br>　　八石思共炼，九丹知可成。--汤衡<br>　　吾心苟无妄，神理期合并。--皎然<br>　　封灶用六一，置门考休京。--潘述<br>　　浮光含日彩，圆质焕云英。--汤衡<br>　　持此保寿命，服之颐性情。--皎然<br>　　跂予望仙侣，高咏升天行。--潘述<br>　　鹤驾方可致，霓裳定将迎。--汤衡<br>　　不因五色药，安著七真名。--皎然<br>　　挥妙在微密，全功知感诚。--潘述<br>　　与君弃城市，携手游蓬瀛。--汤衡
◎卷.5【建安寺西院喜王郎中遘恩命初至联句】皎然<br>　　迹就空门退，官从画省迁。住持良有愿，朝谒穴无缘。--王遘<br>　　身净金绳内，心驰玉扆前。--皎然<br>　　荣添一两日，恩降九霄年。--齐翔<br>　　慕法能轻冕，追非欲佩弦。--李纵<br>　　栖闲那可久，鸳鹭待行联。--崔子向
◎卷.6【建安寺夜会，对雨怀皇甫侍御曾联句】皎然<br>　　相思非是远，风雨遣情多。--皎然<br>　　愿欲披云见，难堪候晓过。--李纵<br>　　夜长同岁月，地近极山河。--郑说<br>　　戒相初传授，文章旧切磋。--王遘<br>　　时称洛下咏，人许郢中歌。--崔子向<br>　　惆怅徒延首，其如一水何。--齐翔
◎卷.7【泛长城东溪，暝宿崇光寺，寄处士陆羽联句】皎然<br>　　箬水青似箬，玉山碧于玉。--崔子向<br>　　逼霄沓万状，截地分千曲。--皎然<br>　　萍解深可窥，林豁遥在瞩。--崔子向<br>　　已高物外赏，稍涤区中欲。--皎然<br>　　野鹤翔又飞，世人羁且跼。--崔子向<br>　　沈吟迹所误，放浪心自足。--皎然<br>　　缅怀虚舟客，愿寄生刍束。--崔子向<br>　　说诗整颓波，立义激浮俗。--皎然<br>　　荆吴备登历，风土随编录。--崔子向<br>　　恨与清景别，拟教长路促。--皎然<br>　　溪鸟语鹂喽，寺花翻踯躅。--崔子向<br>　　印围水坛净，香护莲衣触。--皎然<br>　　捧经启纱灯，收衽礼金粟。--崔子向<br>　　安得扣关子，玄言对吾属。--皎然
◎卷.8【与崔子向泛舟自招橘经箬里宿天居寺…联一十六韵以寄之】皎然<br>　　晴日春态深，寄游恣所适。--皎然<br>　　宁妨花木乱，转学心耳寂。--崔子向<br>　　取性怜鹤高，谋闲任山僻。--皎然<br>　　倚舷息空曲，舍履行浅碛。--崔子向<br>　　渚箬入里逢，野梅到村摘。--皎然<br>　　碑残飞雉岭，井翳潜龙宅。--崔子向<br>　　坏寺邻寿陵，古坛留劫石。--皎然<br>　　穿阶笋节露，拂瓦松梢碧。--崔子向<br>　　天界细云还，墙阴杂英积。--皎然<br>　　悬灯寄前焰，遥月升圆魄。--崔子向<br>　　何意清夜期，坐为高峰隔。--皎然<br>　　茗园可交袂，藤涧好停锡。--崔子向<br>　　微雨听湿巾，迸流从点席。--皎然<br>　　戏猿隔枝透，惊鹿逢人踯。--崔子向<br>　　睹物赏已奇，感时思弥极。--皎然<br>　　芳菲如驰箭，望望共君惜。--崔子向
◎卷.9【渚山春暮，会顾丞茗舍，联句效小庾体】皎然<br>　　谁是惜暮人，相携送春日。因君过茗舍，留客开兰室。--陆士修<br>　　湿苔滑行屐，柔草低藉瑟。鹊喜语成双，花狂落非一。--崔子向<br>　　烟浓山焙动，泉破水舂疾。莫抝挂瓢枝，会移阆书帙。--皎然<br>　　颇容樵与隐，岂闻禅兼律。栏竹不求疏，网藤从更密。--陆士修<br>　　池添逸少墨，园杂庄生漆。景晏枕犹欹，酒醒头懒栉。--崔子向<br>　　云教淡机虑，地可遗名实。应待御荈青，幽期踏芳出。--皎然
◎卷.10【与李司直令从荻塘联句】皎然<br>　　画舸悠悠荻塘路，真僧与我相随去。--李令从<br>　　寒花似菊不知名，霜叶如枫是何树。--李令从<br>　　倦客经秋夜共归，情多语尽明相顾。--皎然<br>　　遥城候骑来仍少，傍岭哀猿发无数。--皎然<br>　　心闲清净得禅寂，兴逸纵横问章句。--李令从<br>　　虫声切切草间悲，萤影纷纷月前度。--李令从<br>　　撩乱云峰好赋诗，婵娟水月堪为喻。--皎然<br>　　与君出处本不同，从此还依旧山住。--皎然
◎卷.11【远意联句】皎然<br>　　家在炎州往朔方，--疾(失姓)<br>　　岂知于阗望潇湘。--澄(失姓)<br>　　曾经陇底复辽阳，--巨川(失姓)<br>　　更忆东去采扶桑。--皎然<br>　　楂客三千路未央，--严伯均<br>　　烛龙之地日无光。--疾(失姓)<br>　　将游莽苍穷大荒，--皎然<br>　　车辙马足逐周王。--严伯均
◎卷.12【暗思联句】皎然<br>　　斜风飘雨三十夜，--疾(失姓)<br>　　邻女馀光不相借。--巨川(失姓)<br>　　迹灭尘生古人画，--皎然<br>　　洞房重扉无隙罅，--严伯均<br>　　烛灭更深月西谢。--从心(失姓)
◎卷.13【乐意联句一首】皎然<br>　　良朋益友自远来，--严伯均<br>　　万里乡书对酒开。--皎然<br>　　子孙蔓衍负奇才，--疾(失姓)<br>　　承颜弄鸟咏南陔，--澄(失姓)<br>　　鼓腹击壤歌康哉。--巨川(失姓)
◎卷.14【恨意联句】皎然<br>　　同心同县不相见，--疾(失姓)<br>　　独采蘼芜咏团扇。--严伯均<br>　　莫听东邻捣霜练，--皎然<br>　　远忆征人泪如霰。--澄(失姓)<br>　　长信空阶荒草遍，--从心(失姓)<br>　　明妃初别昭阳殿。--杭(失姓)
◎卷.15【秋日卢郎中使君幼平泛舟联句一首】皎然<br>　　共载清秋客船，同瞻皂盖朝天。--卢藻<br>　　悔使比来相得，如今欲别潸然。--卢幼平<br>　　渐惊徒驭分散，愁望云山接连。--皎然<br>　　魏阙驰心日日，吴城挥手年年。--陆羽<br>　　送远已伤飞雁，裁诗更切嘶蝉。--潘述<br>　　空怀鄠杜心醉，永望门栏脰捐。--李恂<br>　　别思无穷无限，还如秋水秋烟。--潘述
◎卷.16【重联句一首】皎然<br>　　相将惜别且迟迟，未到新丰欲醉时。--卢幼平<br>　　去郡独携程氏酒，入朝可忘习家池。--陆羽<br>　　仍怜故吏依依恋，自有清光处处随。--潘述<br>　　晚景南徐何处宿，秋风北固不堪辞。--皎然<br>　　吴中诗酒饶佳兴，秦地关山引梦思。--卢藻<br>　　对酒已伤嘶马去，衔恩只待扫门期。--惸(失姓)
◎卷.17【与潘述集汤衡宅怀李司直纵联句】皎然<br>　　幽独何以慰，友人顾茅茨。--汤衡<br>　　已忘岁月念，载说清闲时。--潘述<br>　　旭日舒朱槿，柔风引绿葹。--皎然<br>　　迢迢青溪路，耿耿芳树枝。--汤衡<br>　　执衽空踯躅，来城自逶迤。--潘述<br>　　相思寄采掇，景晏独驱驰。--皎然
◎卷.18【安吉崔明甫山院联句一首】皎然<br>　　人不扰，政已和。世虑寡，山情多。--皎然<br>　　禅客至，墨卿过。兴既洽，情如何。--崔逵
◎卷.19【重联句一首】皎然<br>　　肃肃清院，翛翛碧鲜。已见心远，何关地偏。--皎然<br>　　自公退食，升堂草玄。纷纷已隔，云心澹然。--崔逵
◎卷.20【重联句一首】皎然<br>　　瀑溜闻窗外，晴风逼座间。--皎然<br>　　挂冠徒有意，芳桂杳难攀。--崔逵
◎卷.21【重联句一首】皎然<br>　　清高素非宦侣，疏散从来道流。--皎然<br>　　今日还轻墨绶，知君意在沧洲。--皎然<br>　　浮云任从飘荡，寄隐也信沈浮。--崔逵<br>　　不似漳南地僻，道安为我淹留。--崔逵
◎卷.22【重联句一首】皎然<br>　　刘令兴多常步履，柴桑事少但援琴。--皎然<br>　　闲招法侣从山寺，每掇幽芳傍竹林。--皎然<br>　　卷帘只爱荆峰色，入座偏宜郢客吟。--崔逵<br>　　谁许近来轻印绶，因君昨日悟禅心。--崔逵
◎卷.23【道观中和潘丞观青溪图联句】皎然<br>　　画得青溪样，宜于紫府观。--皎然<br>　　日明烟霭薄，风落水容宽。--崔万<br>　　画野高低接，商工井邑攒。--潘述<br>　　疏川因稼穑，出使问艰难。--皎然
◎卷.24【春日对雨联句一首】皎然<br>　　春烟带微雨，漠漠连城邑。桐叶生微阴，桃花更宜湿。--韩章<br>　　萧条暗杨柳，散漫下原隰。归路不我从，遥心空伫立。--皎然<br>　　林低山影近，岸转水流急。芳草自堪游，白云如可揖。--韩章<br>　　寻山禅客意，苦雨陶公什。游衍情未终，归飞暮相及。--皎然<br>　　峰高日色转，潭净天光入。却欲学神仙，空思谢朋执。--韩章<br>　　为道贵逍遥，趋时多苦集。琼英若可餐，青紫徒劳拾。--皎然
◎卷.25【春日会韩武康章后亭联句】皎然<br>　　后园堪寄赏，日日对春风。客位繁阴下，公墙细柳中。--皎然<br>　　坐看青嶂远，心与白云同。--韩章<br>　　林暗花烟入，池深远水通。--杨秦卿<br>　　井桃新长蕊，栏药未成丛。--仲文(失姓)<br>　　松竹宜禅客，山泉入谢公。--皎然<br>　　砌香翻芍药，檐静倚梧桐。--韩章<br>　　外虑宜帘卷，忘情与道空。--杨秦卿<br>　　楚僧招惠远，蜀客挹扬雄。--仲文(失姓)<br>　　便寄柴桑隐，何劳访剡东。--皎然
◎卷.26【康录事宅送僧联句】皎然<br>　　莲衣宜著雨，竹锡好随云。--皎然<br>　　见鹤还应养，逢鸥自作群。--崔子向
◎卷.27【与邢端公李台题庭石联句】皎然<br>　　共题诗句遍，争坐藓文稀。（馀缺）--皎然
◎卷.28【冬日建安寺西院，喜昼公自吴兴至，联句一首】皎然<br>　　宗系传康乐，精修学远公。--王遘<br>　　相寻当暮岁，行李犯寒风。--李纵<br>　　累积浮生里，机惭半偈中。--郑说<br>　　传家知业坠，继祖忝声同。--皎然<br>　　云与轻帆至，山将本寺空。--崔子向<br>　　向来忘起灭，留我宿花宫。--齐翔
◎卷.29【秋日潘述自长城至霅上与昼公、汤评事游集累日…以寄之】皎然<br>　　离念非前期，秋风忽已至。--潘述<br>　　芸黄众芳晚，摇荡居人思。--皎然<br>　　白霜凄以积，高梧飒而坠。--汤衡<br>　　悠然越山川，复此恨离异。--潘述<br>　　时景易迁谢，欢□难兼遂。--皎然<br>　　惜分缓回舟，怀遥企归驷。--汤衡<br>　　休浣情自高，来思日云未。--潘述
◎卷.30【喜昼公寻山回相遇联句一首】皎然<br>　　几年无此会，今日喜相从。--潘述<br>　　后夏仍多病，前书达几封。--皎然<br>　　水华迎暮雨，松吹引疏钟。--皎然<br>　　出谷随初月，寻僧说五峰。--潘述
◎卷.31【送昼公联句】皎然<br>　　相逢情不厌，惜别意难为。--韩章<br>　　吾道应无住，前期未可知。--皎然<br>　　轻霜凋古木，寒水缩荒陂。--韩章<br>　　宾雁依沙屿，浮云惨路岐。--皎然<br>　　林疏看野迥，岸转觉山移。--韩章<br>　　寄赏惊摇落，归心叹别离。--皎然<br>　　草堂思偃蹇，麈尾去相随。--顾况<br>　　勿谓光阴远，禅房会一窥。--郑遨
◎卷.32【与罗隐之联句】郑遨<br>　　一壶天上有名物，两个世间无事人。--郑遨<br>　　醉却隐之云叟外，不知何处是天真。--罗隐之<br>第七百九十五卷<br>　　所愿暂知居者乐，无使时称主者劳。（中宗幸安乐公主第，<br>　　从官赋诗，日知卒章，独存规诫，识者多之）<br>　　令乘骢马去，丞脱绣衣来。（《赠上蔡令潘好礼拜御史》，<br>　　见《朝野佥载》）<br>　　魂逐东流水，坟依独坐山。（《哭陈子昂》）<br>　　三代掌纶诰，一身能唱歌。（见《乐府杂录》）<br>　　明月飞出海，黄河流上天。（《暮行潼关》）<br>　　芙蓉初出水，桃李忽无言。（《观内人楼上踏歌》）<br>　　夜夜月为青冢镜，年年雪作黑山花。（《塞上曲》）<br>　　雁影数行秋半逢，渔歌一声夜深发。<br>　　忽睹邢武辞，泠其金石备。（《宣城总集》云：<br>　　唐开元甲子，武平一同河间邢巨同游泾川琴溪，<br>　　题绝句，古刻尚存。后一纪，杜伟自柱史谪掾宣城，<br>　　陪连帅班景倩来观，题句云云。馀逸）<br>　　霜添柏树冷，气拂桂林寒。<br>　　八十年前棠树阴，竟陵太守公先人。（愿与竟陵陆羽<br>　　尝佐岭南连帅李复幕府。后愿刺竟陵，则复已捐馆，<br>　　而羽亦前谢。复父斋物先亦为竟陵守，愿因为七言诗陈事。<br>　　见《方舆胜览》）<br>　　阴天闻断雁，夜浦送归人。（《送丘郎中》）<br>　　谁言百人会，兄弟也沾陪。（《侍宴》见颜真卿集）<br>　　刻舟寻已化，弹铗未酬恩。（河西骑将宋青春有剑，<br>　　是青龙精。刃所及，若叩铜铁。青春死，为广琛所得。<br>　　或风雨后迸光出室，环烛方丈。哥舒翰求易以他宝，<br>　　广琛不与，因赠诗。见《酉阳杂俎》）<br>　　梦里换春秋。（《咏华清宫》）<br>　　莫言闲话是闲话，往往事从闲话来。<br>　　何必剃头为弟子，无家便是出家人。（见张为《主客图》）<br>　　常愿追禅理，安能挹化源。（鸿渐酷好浮屠道，<br>　　晚年乐退静，常悠然赋句，朝士多属和之。见本传）<br>　　因缘三纪异，契分四般同。（挚与李行敏同姓，同甲子、<br>　　同年登第，俱二十五岁，又同门，故云。见《纪事》）<br>　　在室愧屋漏。（绶子温疾革，诵绶此句曰：<br>　　“今不负斯诫矣。”见《唐书》）<br>　　桃花浪里成龙去，竹叶山头退鹢飞。（《赠柳棠及第》，<br>　　见《纪事》）<br>　　庾岭东边吏隐州，溪山竹树亦清幽。（见《方舆胜览》）<br>　　地灵无俗草，岩静有仙禽。（《等慈寺北岩》，<br>　　见《方舆胜览》）<br>　　白鸟远行树，玉虹孤饮潭。（《庐山瀑布》）<br>　　四五片霞生绝壁，两三行雁过疏松。（以上见《纪事》）<br>　　抛芥子降颠狒狒，折杨枝洒醉猩猩。（见《摭言》）<br>　　山近衡阳虽少雁，水连巴蜀岂无鱼。（敬之甥雍陶，蜀川<br>　　上第后，薄于亲友，不寄书。敬之让焉，陶得诗愧赧）<br>　　水声长在耳，山色不离门。<br>　　扫地树留影，拂床琴有声。<br>　　落日长安道，秋槐满地花。（以上并见《纪事》）<br>　　中丞为国拔贤才，寒俊欣逢藻鉴开。（《赠知贡举陈商》，<br>　　见《池阳志》）<br>　　莫将韦监同殷监，错认容身是保身。（懿宗朝，<br>　　澳为吏部侍郎，不受请托，为执政所恶，出为邠宁节度。<br>　　时宰复发其部事，罢镇，以秘书监分司东都。<br>　　尝戏吟此句，京师权幸闻而尤怒之。见《唐书》）<br>　　珠箔卷繁星，金樽泻月明。<br>　　身死为修刘稹表，名高因让陆洿书。（《吊欧阳秬》。<br>　　秬，詹从子，开成中擢第。司勋郎中陆洿弃官隐吴中，<br>　　后赴召复出，秬移书让之，因不出。秬名益闻，<br>　　竟赴泽潞刘稹幕辟。稹表指斥时政，朝廷疑秬所草，<br>　　流崖州，赐死）<br>　　尘飞遗恨尽，花落古宫平。（《洛阳古城》）<br>　　红粉笙歌人代远，月明陵树水东流。（《铜雀台》）<br>　　露团沙鹤起，人卧钓船流。（见《摭言》）<br>　　只向国门安四海，不离乡井拜三公。（《赠王重荣》。<br>　　《纪事》：重荣镇河中，燕投此诗，甚加礼敬。<br>　　竟以凌轹诸从事，受正平之祸）<br>　　芍药花开菩萨面，棕闾叶散野人头。（璘与李群玉相遇<br>　　岳麓寺，群玉待之甚浅。曰：“请与公联句。”破题而<br>　　授之，璘略不伫思，继之云云。群玉遂屈。见《纪事》）<br>　　虚心纤质雁衔馀，凤吹龙吟定不如。（薛阳陶善吹芦管。<br>　　蔚镇淮海，阳陶为浙右小校，监押度支。运米至，蔚召，<br>　　令出芦管，于赏心亭奏之。蔚大嘉赏，赠诗此其终篇也）<br>　　今朝拜贡盈襟泪，不进新芽是进心。（常州旧贡阳羡茶。<br>　　僖宗幸蜀，枳间关驰贡，故有此句。见《常州志》）<br>　　万蕴千牌次碧牙，缥笺金字间明霞。（賨善楷书。<br>　　天复中，挈家自华至陈，未尝废词翰。其题经藏有此句，<br>　　见《宣和书谱》）<br>　　一箭不中鹄，五湖归钓鱼。（见《地志》）<br>　　烟随红焰断，化作白云飞。（七岁时咏野烧，<br>　　识者知其为青云器）<br>　　隔岸水牛浮鼻渡，傍溪沙鸟点头行。（见《纪事》）<br>　　绮罗因片叶，桃李谩同时。（咏桑，见《诗注总话》）<br>　　都缘心似水，故以钵为舟。（《题壁画杯渡道人》）<br>　　路指丹阳分虎节，心存双阙恋龙颜。（《赴润州镇赐饯》，<br>　　见《江表志》）<br>　　甜于泉水茶须信，狂似杨花蝶未知。（《咏雪》）<br>　　半窗月在犹煎药，几夜灯闲不照书。（《病中》，<br>　　并见《江表志》）<br>　　至人无梦梦不到，天道恶盈盈有馀。（《闲书》）<br>　　龙髯已断嫔嫱老，豹尾不来岐路长。（《读武帝内传》）<br>　　翻身腾白浪，探爪擢明珠。（永新令请题屏画戏珠龙。<br>　　令好受馈遗，元龟写意讥之。令悟，追捕，遂亡入金陵）<br>　　因借梦书过竹寺，学耕秋粟绕茆原。（《寄柳宣》）<br>　　芭蕉叶上无愁雨，自是多情听断肠。（戎昱诗有<br>　　“一夜不眠孤客耳，主人门外有芭蕉。”代为之答）<br>　　风雨揭却屋，全家醉不知。（咏渔父，见《江南野录》）<br>　　孤猿叫落中岩月，野客吟残半夜灯。<br>　　雁飞南浦砧初断，月满西楼酒半醒。<br>　　晓来羸驷依前去，目断遥山数点清。（《宿江城》，<br>　　并见《锦绣万花谷》）<br>　　迈古文章金鸑鷟，出群行止玉麒麟。（《赠邵拙》，<br>　　见《马令书》）<br>　　风便磬声远，日斜楼影长。（游古观，见《郡阁雅谈》）<br>　　好是晚来香雨里，担簦亲送绮罗人。（见《诗史》）<br>　　莲中花更好，云里月常新。（南唐宫嫔窅娘善舞，<br>　　后主作金莲，令窅娘缠足作新月状，舞莲中。<br>　　镐诗因窅娘作也。见《道山清话》）<br>　　天下传将舞马赋，门前迎得跨驴宾。（《献高侍郎》）<br>　　砚贮寒泉碧，庭堆败叶红。（《赠宣城宰》）<br>　　燕掠琴弦穿静院，吏收诗草下闲庭。（《赠徐学士》，<br>　　见《雅言系述》）<br>　　年年闻尔者，未有不伤情。（《蝉》）<br>　　出得风尘者，合知岐路人。<br>　　拂榻灯未来，开门月先入。<br>　　忽生云是匣，高以月为台。<br>　　入夜虽无伤物意，向明还有动人心。（《画虎》，<br>　　并见《吟窗杂录》）<br>　　金茎来白露，玉宇起清风。（《侍宴》，见《吟窗杂录》）<br>　　红旆渡江霞蘸水，青蛇出匣雪侵衣。（赠池阳守陈德诚）<br>　　云散便凝千里望，日斜长占半城阴。（《升元阁》）<br>　　只住此山宁有意，向来求佛本无心。（《赠嘉禾峰僧》）<br>　　万国不得雨，孤云犹在山。（见《江南野录》）<br>　　先生不在此，千载只空山。（题斋壁，见《江南野录》）<br>　　建水旧传刘夜坐，螺川新有夏江城。（刘洞有《夜坐》诗，<br>　　夏宝松有《宿江城》诗皆见称一时，号刘夜坐、夏江城云）<br>　　一雨洗残暑，万家生早凉。（《漳江感怀》）<br>　　暮鸟归巢急，寒牛下陇迟。（《村居》）<br>　　算吟千百首，方得两三联。<br>　　清时不作登龙客，绿鬓闲梳傍草堂。（《赠黄岩》，<br>　　并《雅言系述》）<br>　　淮船分蚁队，江市聚蝇声。（《夜宿金山》，<br>　　见《古今诗话》）<br>　　人间不见月，天外自分明。（《中秋不见月》，<br>　　见《大定录》）<br>　　烧平樵路出，潮落海山高。（见《葆光录》）<br>　　行人折柳和轻絮，飞燕衔泥带落花。（见《西清诗话》）<br>　　轻身都是义，殉主始为忠。（《咏志》）<br>　　满堂罗绮兼朱紫，四代儿孙奉老翁。（德昭理家以孝爱闻，<br>　　每时序置酒，环列几席者凡四从，故其诗云。<br>　　见《备史》）<br>　　雪浦二月江湖阔，花发千山道路香。（见《备史》）<br>　　海边红日半离水，天外暖风轻到花。（《春日》）<br>　　雨声鞭自禁门出，一簇人从天上来。（《赠王枢密处回》，<br>　　见《异闻录》）<br>　　十字水中分岛屿，数重花外见楼台。（浣花溪江皆创亭榭，<br>　　孟昶游之，曰：“曲江金殿锁千门，未及此。”<br>　　廷珪赋句，昶称善。见《蜀梼杌》）<br>　　无钱将乞樊知客，名纸生毛不为通。（彬初投谒马殷，<br>　　知客樊姓者索贿不得，不与通。后为《九州歌》干之，<br>　　又不问，因入蜀。见《南部新书》）<br>　　桑柘残阳里，儿孙落叶中。（彬有子稚齿，作《田父诗》<br>　　云云。廖凝见之，知其不寿，寻果卒。见《郡阁雅谈》）<br>　　向外疑无地，其中别有天。（《大内盆池》）<br>　　方外共推为道友，关中独自占诗家。（《赠滕郎中》）<br>　　炎暑郁蒸无处避，凉风消息几时来。（见《古今诗话》）<br>　　月沈湘浦冷，花谢汉宫秋。（《挽马希范夫人》，<br>　　见《五代史补》）<br>　　须把咽喉吞世界，盖因奢侈致危亡。<br>　　若须抛却便抛却，莫待风高更亦深。（并《渔父》篇。<br>　　见《五代史补》）<br>　　夜长灯影灭，天绕鹤声孤。（见《吟窗杂录》）<br>　　金筈离弦三尺电，星髇破的一声雷。（射，吟窗杂录）<br>　　背日流泉生冻早，逆风归鸟入巢迟。（《山中即事》，<br>　　见《雅言系述》）<br>　　胜日登楼望，山川一半春。（《桂林逍遥楼》）<br>　　也知别有风光主，花蕾枝枝似去年。（《题藏舟浦花》，<br>　　见《南部新书》）<br>　　金殿圣人看纵笔，玉堂词客尽裁诗。（《赠z6光》）<br>　　菱叶乍翻人采后，芰荷初没舸行时。（见《纪事》）<br>　　春寒酒力迟，冉冉生微红。（《寒月》）<br>　　自然草木性，谁祝元化功。<br>　　湓浦风生破胆愁。<br>　　血染剑花明帐幕，三千车马出渔阳。<br>　　入门堪笑复堪怜，三径苔荒一钓船。（见张为《主客图》）<br>　　小桥风月年年事，争奈潘郎去□何。（见《南部新书》）<br>　　清猿啼远木，白鸟下前滩。（《秋日江干远望》）<br>　　鹤归秋汉远，人去草堂空。（《经王山人旧居》）<br>　　虽当南北路，不碍往来人。（《道傍树》）<br>　　钓叟无机沙鸟睡，禅师入定白牛闲。（《江寺闲书》）天涯故友无来信，窗外拒霜空落花。（《暮秋怀故人》，<br>　　并见《雅言杂载》）<br>　　雨壁长秋菌，风枝落病蝉。（《即事》）<br>　　老筇支瘦影，寒木凭吟身。<br>　　诗债到春无处避，离愁因醉暂时无。（《春日偶题》）<br>　　茶香解睡磨铛煮，山色牵怀著屐登。（《即事》）<br>　　身闲不恨辞官早，诗好常甘得句迟。（《赠致仕黄损》，<br>　　见《雅言系述》）<br>　　白日故乡远，青山佳句中。（见《酉阳杂俎》）<br>　　冥云生易满，秋草长难高。<br>　　落星一石几千年，门外何人扣汉川。（《白石镇古城》）<br>　　五千里地望皆见，七十二峰中最高。（《祝融峰》）<br>　　花烧落第眼，雨破到家程。（下第东归，见《海录碎事》）<br>　　架上紫衣闲不著，案头金字坐长看。（《赠温州大云<br>　　寺僧鸿楚》，见《高僧传》）<br>　　溪从沮水流嶓冢，岭接青泥入剑天。（《青泥山》）<br>　　但存方寸地，留与子孙耕。<br>　　小旗村店酒，微雨野塘花。（见《南部新书》）<br>　　地偏云自去，日暮山更深。<br>　　恰似传花人饮散，空抛床下最繁枝。<br>　　艳魄香魂如有在，还应羞见堕楼人。<br>　　（二生并与武椽游，步非烟死，同赋其事）<br>　　扫叶随风便，浇花趁日阴。（《赠隐者》）<br>　　闲云生不雨，病叶落非秋。（《夏日》）<br>　　三月能辞千日醉，一生能得几回看。（见《诗话总龟》）<br>　　最是五更留不住，向人枕畔著衣裳。（熙载婢妾甚多，<br>　　不为防闲，往往私出侍客，客赋诗云云。见《南唐近事》）<br>　　悬心秋夜月，万里照乡关。（《思乡》）<br>　　玉排复道珊瑚殿，金错危椆翡翠楼。（题三学院经楼）<br>　　此花不与众花同，为感高僧护法功。（《大慈寺芍药》，<br>　　并《吟窗杂录》）<br>第七百九十六卷<br>　　都来消帝力，全不用兵防。（齐己《风骚旨格》）<br>　　道远擎空钵，深山踏落花。（齐己《风骚旨格》）<br>　　船中江上景，晚泊早行时。（齐己《风骚旨格》）<br>　　山寺钟楼月，江城鼓角风。（齐己《风骚旨格》）<br>　　雨过花争出，云空月半生。（齐己《风骚旨格》）<br>　　鸟正啼隋柳，人须入楚山。（齐己《风骚旨格》）<br>　　高松飘雨雪，一室掩香灯。（齐己《风骚旨格》）<br>　　遂有冥心者，还寻此境来。（齐己《风骚旨格》）<br>　　又因风雨夜，重到古松门。（齐己《风骚旨格》）<br>　　道晦金鸡伏，时来木马鸣。（齐己《风骚旨格》）<br>　　谁来看山寺，自去扫松门。（齐己《风骚旨格》）<br>　　此生还自喜，馀事不相侵。（齐己《风骚旨格》）<br>　　白鬓无心镊，青山得意多。（齐己《风骚旨格》）<br>　　一春能几日，无雨亦多风。（齐己《风骚旨格》）<br>　　苦雨秋涛涨，狂风野烧翻。（齐己《风骚旨格》）<br>　　须知三尺剑，只为不平磨。（齐己《风骚旨格》）<br>　　要路争先进，闲门肯暂过。（齐己《风骚旨格》）<br>　　已难消永夜，况复听秋霖。（齐己《风骚旨格》）<br>　　大雪路亦宿，深山水也吞。（赠僧，齐己《风骚旨格》）<br>　　卷帘黄叶落，锁印子规啼。（齐己《风骚旨格》）<br>　　亡国空流水，孤祠掩落花。（齐己《风骚旨格》）<br>　　山魅隔窗舞，鵩鸟入帘飞。（齐己《风骚旨格》）<br>　　万里八九月，一身西北风。（齐己《风骚旨格》）<br>　　磴危攀薜荔，石滑疏莓苔。（齐己《风骚旨格》）<br>　　日落无行客，天寒有去鸿。（齐己《风骚旨格》）<br>　　正思浮世事，又到古城边。（齐己《风骚旨格》）<br>　　寻常风雨夜，应有鬼神看。（齐己《风骚旨格》）<br>　　寄宿山中寺，相辞海上僧。（齐己《风骚旨格》）<br>　　风吹榆荚叶，雨打木瓜花。（炙毂子《诗格》）<br>　　是星皆拱北，无水不朝东。（梅尧臣《续金针诗格》）<br>　　西风起边雁，一一向潇湘。（梅尧臣《续金针诗格》）<br>　　那堪怀远路，犹自上高楼。（梅尧臣《续金针诗格》）白云风散尽，红叶水流来。（徐寅《雅道机要》）<br>　　妾如无异意，君弃也甘心。（徐寅《雅道机要》）<br>　　野过云根阔，山高树影长。（徐寅《雅道机要》）<br>　　古迹应重别，生缘不暂停。（徐寅《雅道机要》）<br>　　一个字未稳，数宵心不闲。（徐寅《雅道机要》）<br>　　别地叶频落，去程山已寒。（徐寅《雅道机要》）<br>　　但取诗名得，何论下第频。（徐寅《雅道机要》）<br>　　早起赴前程，邻鸡尚未鸣。（文彧《诗格》）<br>　　白地一回雨，儿孙拾得金。（文彧《诗格》）<br>　　轩车在何处，雨雪满前山。（文彧《诗格》）<br>　　灯微山馆雨，角咽海城秋。（文彧《诗格》）<br>　　去帆看已远，临水立多时。（《桂林诗评》）<br>　　家贫为客早，路远得书稀。（《桂林诗评》）<br>　　瀑布五千仞，草堂瀑布边。（《桂林诗评》）<br>　　我忆云门寺，门前千万峰。（《桂林诗评》）<br>　　一瓶居无外，万木老禅中。（《桂林诗评》）<br>　　秋江洗一钵，寒日晒三衣。（《桂林诗评》）<br>　　空山行客少，独树晚蝉多。（《桂林诗评》）<br>　　一片月生海，几家人上楼。（待月，王正字《诗中旨格》）<br>　　窗寒风渐紧，灯落夜将深。（秋日言怀，王正字诗中旨格）<br>　　云梦几行去，潇湘一夜空。（送雁，王正字《诗中旨格》）<br>　　无风来竹院，有月在莎庭。（蟋蟀，王正字《诗中旨格》）<br>　　故园从小别，夜雨近秋闻。（王正字《诗中旨格》）<br>　　书剑别南州，炎荒万里游。（王正字《诗中旨格》）<br>　　山盘樵径上，人到雪房迟。（王正字《诗中旨格》）<br>　　路经秋雨后，人入乱峰来。（王正字《诗中旨格》）<br>　　独树知秋早，孤舟觉夜寒。（王正字《诗中旨格》）<br>　　马饥餐落叶，鹤宿晒残阳。（王正字《诗中旨格》）<br>　　路远春行尽，家贫愁到时。（《吟窗杂录》）<br>　　临水通宵坐，知君此兴同。（《吟窗杂录》）<br>　　江声兼小雨，暝色入啼猿。（《树萱录》）<br>　　藕隐玲珑玉，花藏缥缈容。（《树萱录》）<br>　　红树醉秋色，碧溪弹夜弦。（《树萱录》）<br>　　网断蛛犹织，梁空燕不归。（《树萱录》）<br>　　倒身无著处，呵手不成温。（《苦寒》见《事文类聚》）<br>　　几多诗弟子，无限酒知闻。（《悼方干》见《海录碎事》）<br>　　床上小薰笼，韶州新退红。（《乐府》见陆务观集注）<br>　　看时人步涩，展处蝶争来。（《题于兢画牡丹》，<br>　　兢字德源，长安人，梁宰相也。见《见闻志》）<br>　　酒味杂莲气，香冷胜于冰。轮囷如象鼻，潇洒绝青蝇。<br>　　（《碧筩杯》，见杨慎《艺林伐山》）<br>　　太宗皇帝真长策，赚得英雄尽白头。（《国史补》曰：<br>　　进士科得之艰难，其有老死于文场者，亦无所恨，<br>　　故诗云。《画墁录》以为赵嘏作）<br>　　曾题名处添前字，送出城人乞旧衣。（神龙已来，杏园宴后，<br>　　皆于慈恩塔下题名，及第后知闻。或遇未及第时题名处，<br>　　则为添前字，故诗云。见《摭言》）<br>　　华阳观里钟声集，建福门前鼓动期。（新进士放榜后翌日，<br>　　排光范门候过宰相。虽云排建福门，实集于西方馆，<br>　　故诗云云。见《南部新书》）<br>　　陇右诸侯供语鸟，日南太守送名花。（李德裕营平泉，<br>　　远方之人，多以异物奉之，时有题诗云云。见《剧谈录》）<br>　　八百孤寒齐下泪，一时回首望崖州。（德裕为相，<br>　　颇为寒进开路。及谪官南去，人咏此。见《摭言》）<br>　　让劫已令多士伏，沽名还得世人闻。（陈咏有诗名，善弈棋。<br>　　昭宗幸陕之岁，策名归蜀，韦庄以诗贺之。乡中有嫉善者，<br>　　属和韦诗云云，比之涤器当垆也。见《纪事》）<br>　　人为子推初禁火，花愁青女再飞霜。（《寒食》，<br>　　见《事文类聚》）<br>　　楝花开后风光好，梅子黄时雨意浓。（江南自初春至初夏，<br>　　有二十四番花信风，最后为楝花风，故唐人有此句。<br>　　见《东皋杂录》）<br>　　兰汤备浴传荆俗，水马浮江吊屈魂。（唐人《午日》诗。<br>　　南方竞渡，治其舟使轻利，名飞凫，名水车，又名水马。<br>　　见《荆楚岁时记》）<br>　　城头椎鼓传花枝，席上抟拳握松子。（见《东皋杂录》）<br>　　鸟向不香花里宿，人从无影月中归。（《雪》）<br>　　轻著冻痕销水面，密随和气入花根。（《春雪》）<br>　　万木尽如花落候，四檐鸣□雨来时。（《晴雪》，<br>　　王安石尝举此三联，云唐人诗）<br>　　浓绿万枝红一点，动人春色不须多。（王安石在翰苑，<br>　　见榴花止开一朵，有诗。陈正敏谓此乃唐人诗，<br>　　非安石所作。见《泊宅编》）<br>　　晚菘细切肥牛肚，新笋初尝嫩马蹄。（见《锦绣万花谷》）<br>　　蝉离楚树鸣犹少，叶到嵩山落更多。（《风骚旨格》）<br>　　风和日暖方开眼，雨润烟浓不举头。（《风骚旨格》）窗前闲咏鸳鸯句，壁上时观獬廌图。（《风骚旨格》）<br>　　可能有事关心后，得似无人识面时。（《风骚旨格》）<br>　　一点孤灯人梦觉，万重寒叶雨声多。（炙毂子《诗格》）<br>　　此心只待相逢说，时复登楼看远山。（炙毂子《诗格》）<br>　　九江有浪船难济，三峡无猿客有愁。（炙毂子《诗格》）<br>　　四海鱼龙精魄冷，五山鸾凤骨毛寒。（炙毂子《诗格》）<br>　　谁家绿酒欢留客，何处红楼睡失明。（炙毂子《诗格》）<br>　　雨露施恩无厚薄，蓬蒿随分有枯荣。（梅尧臣续金针诗格）<br>　　去年花下留连饮，暖日夭桃莺乱啼。（梅尧臣续金针诗格）<br>　　今日江边容易别，淡烟衰草马频嘶。（梅尧臣续金针诗格）<br>　　蛇蝎性灵生便毒，蕙兰根异死犹香。（梅尧臣续金针诗格）<br>　　三间茅屋无人到，十里松门独自游。（梅尧臣续金针诗格）<br>　　翻忆旧山青碧里，绕庵闲伴野僧禅。（《云》）<br>　　不甘五等诸侯荐，直肯九重天子知。（刘素者，字仲华。<br>　　好学，不事科举，颇通迁、固、寿、晔之书，<br>　　尝有人贻诗云云，然卒不及仕。见《江南野志》）<br>第七百九十七卷
◎卷.1【离别难】武后宫人<br>　　此别难重陈，花飞复恋人。来时梅覆雪，去日柳含春。<br>　　物候催行客，归途淑气新。剡川今已远，魂梦暗相亲。
◎卷.2【袍中诗】开元宫人<br>　　沙场征戍客，寒苦若为眠。战袍经手作，知落阿谁边。<br>　　蓄意多添线，含情更著绵。今生已过也，结取后生缘。
◎卷.3【题洛苑梧叶上】天宝宫人<br>　　旧宠悲秋扇，新恩寄早春。聊题一片叶，将寄接流人。
◎卷.4【又题】天宝宫人<br>　　一叶题诗出禁城，谁人酬和独含情。<br>　　自嗟不及波中叶，荡漾乘春取次行。
◎卷.5【题花叶诗】德宗宫人<br>　　一入深宫里，无由得见春。题诗花叶上，寄与接流人。
◎卷.6【题红叶】宣宗宫人<br>　　流水何太急，深宫尽日闲。殷勤谢红叶，好去到人间。
◎卷.7【金锁诗】僖宗宫人<br>　　玉烛制袍夜，金刀呵手裁。锁寄千里客，锁心终不开。
◎卷.8【随驾游青城】李舜弦<br>　　因随八马上仙山，顿隔尘埃物象闲。<br>　　只恐西追王母宴，却忧难得到人间。
◎卷.9【蜀宫应制】李舜弦<br>　　浓树禁花开后庭，饮筵中散酒微醒。<br>　　濛濛雨草瑶阶湿，钟晓愁吟独倚屏。
◎卷.10【钓鱼不得】李舜弦<br>　　尽日池边钓锦鳞，芰荷香里暗消魂。<br>　　依稀纵有寻香饵，知是金钩不肯吞。
◎卷.11【宫词（一作王建诗，又作花蕊夫人诗）】李玉箫<br>　　鸳鸯瓦上瞥然声，昼寝宫娥梦里惊。<br>　　元是我王金弹子，海棠花下打流莺。
◎卷.12【太平诗】金真德<br>　　大唐开鸿业，巍巍皇猷昌。止戈戎衣定，修文继百王。<br>　　统天崇雨施，理物体含章。深仁谐日月，抚运迈时康。<br>　　幡旗既赫赫，钲鼓何锽锽。外夷违命者，翦覆被大殃。<br>　　和风凝宇宙，遐迩竞呈祥。四时调玉烛，七曜巡万方。<br>　　维岳降宰辅，维帝用忠良。三五咸一德，昭我皇家唐。
◎卷.13【句】宝历宫人<br>　　宝帐香重重，一双红芙蓉。<br>第七百九十八卷
◎卷.1【宫词（梨园子弟以下四十一首一作王珪诗）】花蕊夫人<br>　　五云楼阁凤城间，花木长新日月闲。<br>　　三十六宫连内苑，太平天子住昆山。<br>　　会真广殿约宫墙，楼阁相扶倚太阳。<br>　　净甃玉阶横水岸，御炉香气扑龙床。<br>　　龙池九曲远相通，杨柳丝牵两岸风。<br>　　长似江南好风景，画船来去碧波中。<br>　　东内斜将紫禁通，龙池凤苑夹城中。<br>　　晓钟声断严妆罢，院院纱窗海日红。<br>　　殿名新立号重光，岛上亭台尽改张。<br>　　但是一人行幸处，黄金阁子锁牙床。<br>　　夹城门与内门通，朝罢巡游到苑中。<br>　　每日日高祗候处，满堤红艳立春风。<br>　　厨船进食簇时新，侍宴无非列近臣。<br>　　日午殿头宣索鲙，隔花催唤打鱼人。<br>　　立春日进内园花，红蕊轻轻嫩浅霞。<br>　　跪到玉阶犹带露，一时宣赐与宫娃。<br>　　三面宫城尽夹墙，苑中池水白茫茫。<br>　　直从狮子门前入，旋见亭台绕岸傍。<br>　　离宫别院绕宫城，金版轻敲合凤笙。<br>　　夜夜月明花树底，傍池长有按歌声。<br>　　御制新翻曲子成，六宫才唱未知名。<br>　　尽将觱篥来抄谱，先按君王玉笛声。<br>　　殿前宫女总纤腰，初学乘骑怯又娇。<br>　　上得马来才欲走，几回抛鞚抱鞍桥。<br>　　自教宫娥学打球，玉鞍初跨柳腰柔。<br>　　上棚知是官家认，遍遍长赢第一筹。<br>　　翔鸾阁外夕阳天，树影花光远接连。<br>　　望见内家来往处，水门斜过罨楼船。<br>　　内家追逐采莲时，惊起沙鸥两岸飞。<br>　　兰棹把来齐拍水，并船相斗湿罗衣。<br>　　新秋女伴各相逢，罨画船飞别浦中。<br>　　旋折荷花伴歌舞，夕阳斜照满衣红。<br>　　少年相逐采莲回，罗帽罗衫巧制裁。<br>　　每到岸头长拍水，竞提纤手出船来。<br>　　早春杨柳引长条，倚岸沿堤一面高。<br>　　称与画船牵锦缆，暖风搓出彩丝绦。<br>　　内家宣锡生辰宴，隔夜诸宫进御花。<br>　　后殿未闻宫主入，东门先报下金车。<br>　　端午生衣进御床，赭黄罗帕覆金箱。<br>　　美人捧入南薰殿，玉腕斜封彩缕长。<br>　　选进仙韶第一人，才胜罗绮不胜春。<br>　　重教按舞桃花下，只踏残红作地裀。<br>　　侍女争挥玉弹弓，金丸飞入乱花中。<br>　　一时惊起流莺散，踏落残花满地红。<br>　　七宝阑干白玉除，新开凉殿幸金舆。<br>　　一沟泛碧流春水，四面琼钩搭绮疏。<br>　　山楼彩凤栖寒月，宴殿金麟吐御香。<br>　　蜀锦地衣呈队舞，教头先出拜君王。<br>　　天外明河翻玉浪，楼西凉月涌金盆。<br>　　香销甲乙床前帐，宫锁玲珑闭殿门。<br>　　细风欹叶撼宫梧，早怯秋寒著绣繻。<br>　　玉宇无人双燕去，一弯新月上金枢。<br>　　夜寒金屋篆烟飞，灯烛分明在紫微。<br>　　漏永禁宫三十六，燕回争踏月轮归。<br>　　晓吹翩翩动翠旗，炉烟千叠瑞云飞。<br>　　何人奏对偏移刻，御史天香隔绣衣。<br>　　金井秋啼络纬声，出花宫漏报严更。<br>　　不知谁是金銮直，玉宇沉沉夜气清。<br>　　内庭秋燕玉池东，香散荷花水殿风。<br>　　阿监采菱牵锦缆，月明犹在画船中。<br>　　东宫花烛彩楼新，天上仙桥上锁春。<br>　　偏出六宫歌舞奏，嫦娥初到月虚轮。<br>　　纱幔薄垂金麦穗，帘钩纤挂玉葱条。<br>　　楼西别起长春殿，香碧红泥透蜀椒。<br>　　翠华香重玉炉添，双凤楼头晓日暹。<br>　　扇掩红鸾金殿悄，一声清跸卷珠帘。<br>　　金作蟠龙绣作麟，壶中楼阁禁中春。<br>　　君王避暑来游幸，风月横秋气象新。<br>　　清晓自倾花上露，冷侵宫殿玉蟾蜍。<br>　　擘开五色销金纸，碧锁窗前学草书。<br>　　翠钿贴靥轻如笑，玉凤雕钗袅欲飞。<br>　　拂晓贺春皇帝阁，彩衣金胜近龙衣。<br>　　琐声金彻阁门环，帘卷珍珠十二间。<br>　　别殿春风呼万岁，中丞新押散朝班。<br>　　鸡人报晓传三唱，玉井金床转辘轳。<br>　　烟引御炉香绕殿，漏签初刻上铜壶。<br>　　御按横金殿幄红，扇开云表露天容。<br>　　太常奏备三千曲，乐府新调十二钟。<br>　　宫女熏香进御衣，殿门开锁请金匙。<br>　　朝阳初上黄金屋，禁夜春深昼漏迟。<br>　　博山夜宿沈香火，帐外时闻暖凤笙。<br>　　理遍从头新上曲，殿前龙直未交更。<br>　　春殿千官宴却归，上林莺舌报花时。<br>　　宣徽旋进新裁曲，学士争吟应诏诗。<br>　　钓线沈波漾彩舟，鱼争芳饵上龙钩。<br>　　内人急捧金盘接，拨剌红鳞跃未休。<br>　　蕙炷香销烛影残，御衣熏尽辄更阑。<br>　　归来困顿眠红帐，一枕西风梦里寒。<br>　　东宫降诞挺佳辰，少海星边拥瑞云。<br>　　中尉传闻三日宴，翰林当撰洗儿文。<br>　　酒库新修近水傍，泼醅初熟五云浆。<br>　　殿前供御频宣索，追入花间一阵香。<br>　　白藤花限白银花，閤子门当寝殿斜。<br>　　近被宫中知了事，每来随驾使煎茶。<br>　　西球场里打球回，御宴先于苑内开。<br>　　宣索教坊诸伎乐，傍池催唤入船来。<br>　　昭仪侍宴足精神，玉烛抽看记饮巡。<br>　　倚赖识书为录事，灯前时复错瞒人。<br>　　后宫阿监裹罗巾，出入经过苑囿频。<br>　　承奉圣颜忧误失，就中长怕内夫人。<br>　　管弦声急满龙池，宫女藏钩夜宴时。<br>　　好是圣人亲捉得，便将浓墨扫双眉。<br>　　密室红泥地火炉，内人冬日晚传呼。<br>　　今宵驾幸池头宿，排比椒房得暖无。<br>　　画船花舫总新妆，进入池心近岛傍。<br>　　松柏楼窗楠木板，暖风吹过一团香。<br>　　三清台近苑墙东，楼槛层层映水红。<br>　　尽日绮罗人度曲，管弦声在半天中。<br>　　安排诸院接行廊，外槛周回十里强。<br>　　青锦地衣红绣毯，尽铺龙脑郁金香。<br>　　安排竹栅与笆篱，养得新生鹁鸽儿。<br>　　宣受内家专喂饲，花毛间看总皆知。<br>　　年初十五最风流，新赐云鬟便上头。<br>　　按罢霓裳归院里，画楼云阁总重修。<br>　　金画香台出露盘，黄龙雕刻绕朱阑。<br>　　焚修每遇三元节，天子亲簪白玉冠。<br>　　六宫一例鸡冠子，新样交镌白玉花。<br>　　欲试澹妆兼道服，面前宣与唾盂家。<br>　　三月樱桃乍熟时，内人相引看红枝。<br>　　回头索取黄金弹，绕树藏身打雀儿。<br>　　小小宫娥到内园，未梳云鬓脸如莲。<br>　　自从配与夫人后，不使寻花乱入船。<br>　　锦城上起凝烟阁，拥殿遮楼一向高。<br>　　认得圣颜遥望见，碧阑干映赭黄袍。<br>　　水车踏水上宫城，寝殿檐头滴滴鸣。<br>　　助得圣人高枕兴，夜凉长作远滩声。<br>　　平头船子小龙床，多少神仙立御旁。<br>　　旋刺篙竿令过岸，满池春水蘸红妆。<br>　　苑东天子爱巡游，御岸花堤枕碧流。<br>　　新教内人供射鸭，长将弓箭绕池头。<br>　　罗衫玉带最风流，斜插银篦慢裹头。<br>　　闲向殿前骑御马，挥鞭横过小红楼。<br>　　沉香亭子傍池斜，夏日巡游歇翠华。<br>　　帘畔玉盆盛净水，内人手里剖银瓜。<br>　　薄罗衫子透肌肤，夏日初长板阁虚。<br>　　独自凭阑无一事，水风凉处读文书。<br>　　婕妤生长帝王家，常近龙颜逐翠华。<br>　　杨柳岸长春日暮，傍池行困倚桃花。<br>　　月头支给买花钱，满殿宫人近数千。<br>　　遇著唱名多不语，含羞走过御床前。<br>　　小雨霏微润绿苔，石楠红杏傍池开。<br>　　一枝插向金瓶里，捧进君王玉殿来。<br>　　锦鳞跃水出浮萍，荇草牵风翠带横。<br>　　恰似金梭撺碧沼，好题幽恨写闺情。<br>　　春天睡起晓妆成，随侍君王触处行。<br>　　画得自家梳洗样，相凭女伴把来呈。<br>　　舞头皆著画罗衣，唱得新翻御制词。<br>　　每日内庭闻教队，乐声飞上到龙墀。<br>　　春早寻花入内园，竞传宣旨欲黄昏。<br>　　明朝驾幸游蚕市，暗使毡车就苑门。<br>　　半夜摇船载内家，水门红蜡一行斜。<br>　　圣人正在宫中饮，宣使池头旋折花。<br>　　春日龙池小宴开，岸边亭子号流杯。<br>　　沈檀刻作神仙女，对捧金尊水上来。<br>　　梨园子弟簇池头，小乐携来候宴游。<br>　　旋炙银笙先按拍，海棠花下合梁州。<br>　　慢梳鬟髻著轻红，春早争求芍药丛。<br>　　近日承恩移住处，夹城里面占新宫。<br>　　别色官司御辇家，黄衫束带脸如花。<br>　　深宫内院参承惯，常从金舆到日斜。<br>　　日高房里学围棋，等候官家未出时。<br>　　为赌金钱争路数，专忧女伴怪来迟。<br>　　摴蒱冷澹学投壶，箭倚腰身约画图。<br>　　尽对君王称妙手，一人来射一人输。<br>　　慢揎红袖指纤纤，学钓池鱼傍水边。<br>　　忍冷不禁还自去，钓竿常被别人牵。<br>　　宣城院约池南岸，粉壁红窗画不成。<br>　　总是一人行幸处，彻宵闻奏管弦声。<br>　　丹霞亭浸池心冷，曲沼门含水脚清。<br>　　傍岸鸳鸯皆著对，时时出向浅沙行。<br>　　杨柳阴中引御沟，碧梧桐树拥朱楼。<br>　　金陵城共滕王阁，画向丹青也合羞。<br>　　晚来随驾上城游，行到东西百子楼。<br>　　回望苑中花柳色，绿阴红艳满池头。<br>　　牡丹移向苑中栽，尽是藩方进入来。<br>　　未到末春缘地暖，数般颜色一时开。<br>　　明朝腊日官家出，随驾先须点内人。<br>　　回鹘衣装回鹘马，就中偏称小腰身。<br>　　盘凤鞍鞯闪色妆，黄金压胯紫游缰。<br>　　自从拣得真龙种，别置东头小马坊。<br>　　翠辇每从城畔出，内人相次簇池隈。<br>　　嫩荷花里摇船去，一阵香风逐水来。<br>　　高烧红烛点银灯，秋晚花池景色澄。<br>　　今夜圣人新殿宿，后宫相竞觅祇承。<br>　　苑中排比宴秋宵，弦管挣摐各自调。<br>　　日晚阁门传圣旨，明朝尽放紫宸朝。<br>　　夜深饮散月初斜，无限宫嫔乱插花。<br>　　近侍婕妤先过水，遥闻隔岸唤船家。<br>　　宫娥小小艳红妆，唱得歌声绕画梁。<br>　　缘是太妃新进入，座前颁赐小罗箱。<br>　　池心小样钓鱼船，入玩偏宜向晚天。<br>　　挂得彩帆教便放，急风吹过水门前。<br>　　傍池居住有渔家，收网摇船到浅沙。<br>　　预进活鱼供日料，满筐跳跃白银花。<br>　　秋晚红妆傍水行，竞将衣袖扑蜻蜓。<br>　　回头瞥见宫中唤，几度藏身入画屏。<br>　　御沟春水碧于天，宫女寻花入内园。<br>　　汗湿红妆行渐困，岸头相唤洗花钿。<br>　　亭高百尺立春风，引得君王到此中。<br>　　床上翠屏开六扇，折枝花绽牡丹红。<br>　　内人承宠赐新房，红纸泥窗绕画廊。<br>　　种得海柑才结子，乞求自送与君王。<br>　　翡翠帘前日影斜，御沟春水浸成霞。<br>　　侍臣向晚随天步，共看池头满树花。<br>　　金碧阑干倚岸边，卷帘初听一声蝉。<br>　　殿头日午摇纨扇，宫女争来玉座前。<br>　　嫩荷香扑钓鱼亭，水面文鱼作队行。<br>　　宫女齐来池畔看，傍帘呼唤勿高声。<br>　　新翻酒令著词章，侍宴初闻忆却忙。<br>　　宣使近臣传赐本，书家院里遍抄将。<br>　　寒食清明小殿旁，彩楼双夹斗鸡场。<br>　　内人对御分明看，先赌红罗被十床。<br>　　<小院珠帘著地垂，院中排比不相知。<br>　　羡他鹦鹉能言语，窗里偷教鸲鹆儿。<br>　　岛树高低约浪痕，苑中斜日欲黄昏。<br>　　树头木刻双飞鹤，荡起晴空映水门。<br>　　大臣承宠赐新庄，栀子园东柳岸傍。<br>　　今日圣恩亲幸到，板桥头是读书堂。<br>　　树叶初成鸟护窠，石榴花里笑声多。<br>　　众中遗却金钗子，拾得从他要赎么。<br>　　小殿初成粉未干，贵妃姊妹自来看。<br>　　为逢好日先移入，续向街西索牡丹。<br>　　内人相续报花开，准拟君王便看来。<br>　　逢著五弦琴绣袋，宜春院里按歌回。<br>　　巡吹慢遍不相和，暗数看谁曲校多。<br>　　明日梨花园里见，先须逐得内家歌。<br>　　黄金合里盛红雪，重结香罗四出花。<br>　　一一傍边书敕字，中官送与大臣家。<br>　　宫人早起笑相呼，不识阶前扫地夫。<br>　　乞与金钱争借问，外头还似此间无。<br>　　小随阿姊学吹笙，见好君王赐与名。<br>　　夜拂玉床朝把镜，黄金殿外不教行。<br>　　日高殿里有香烟，万岁声长动九天。<br>　　妃子院中初降诞，内人争乞洗儿钱。<br>　　宫花不共外花同，正月长生一半红。<br>　　供御樱桃看守别，直无鸦鹊到园中。<br>　　殿前铺设两边楼，寒食宫人步打球。<br>　　一半走来争跪拜，上棚先谢得头筹。<br>　　大仪前日暖房来，嘱向朝阳乞药栽。<br>　　敕赐一窠红踯躅，谢恩未了奏花开。<br>　　御前新赐紫罗襦，步步金阶上软舆。<br>　　宫局总来为喜乐，院中新拜内尚书。<br>　　鹦鹉谁教转舌关，内人手里养来奸。<br>　　语多更觉承恩泽，数对君王忆陇山。<br>　　分朋闲坐赌樱桃，收却投壶玉腕劳。<br>　　各把沈香双陆子，局中斗累阿谁高。<br>　　禁寺红楼内里通，笙歌引驾夹城东。<br>　　裹头宫监堂前立，手把牙鞘竹弹弓。<br>　　舞来汗湿罗衣彻，楼上人扶下玉梯。<br>　　归到院中重洗面，金花盆里泼银泥。<br>　　宿妆残粉未明天，总立昭阳花树边。<br>　　寒食内人长白打，库中先散与金钱。<br>　　众中偏得君王笑，偷把金箱笔砚开。<br>　　书破红蛮隔子上，旋推当直美人来。<br>　　水中芹叶土中花，拾得还将避众家。<br>　　总待别人般数尽，袖中拈出郁金芽。<br>　　玉箫改调筝移柱，催换红罗绣舞筵。<br>　　未戴柘枝花帽子，两行宫监在帘前。<br>　　窗窗户户院相当，总有珠帘玳瑁床。<br>　　虽道君王不来宿，帐中长是炷牙香。
◎卷.2【述国亡诗】花蕊夫人<br>　　君王城上竖降旗，妾在深宫那得知。<br>　　十四万人齐解甲，宁无一个是男儿。<br>第七百九十九卷
◎卷.1【新妆诗】杨容华<br>　　啼鸟惊眠罢，房栊乘晓开。凤钗金作缕，鸾镜玉为台。<br>　　妆似临池出，人疑向月来。自怜终不见，欲去复裴回。
◎卷.2【赠外】魏氏<br>　　浮萍依绿水，弱茑寄青松。与君结大义，移天得所从。<br>　　翰林无双鸟，剑水不分龙。谐和类琴瑟，坚固同胶漆。<br>　　义重恩欲深，夷险贵如一。本自身不令，积多婴痛疾。<br>　　朝夕倦床枕，形体耻巾栉。游子倦风尘，从官初解巾。<br>　　束装赴南郢，脂驾出西秦。比翼终难遂，衔雌苦未因。<br>　　徒悲枫岸远，空对柳园春。男儿不重旧，丈夫多好新。<br>　　新人喜新聘，朝朝临粉镜。两鸳固无比，双蛾谁与竞。<br>　　讵怜愁思人，衔啼嗟薄命。蕣华不足恃，松枝有馀劲。<br>　　所愿好九思，勿令亏百行。
◎卷.3【咏破帘】乔氏<br>　　已漏风声罢，绳持也不禁。一从经落后，无复有贞心。
◎卷.4【送兄（武后召见，令赋送兄诗，应声而就）】七岁女子<br>　　别路云初起，离亭叶正飞。所嗟人异雁，不作一行归。
◎卷.5【送男左贬诗（一作送男彦辅左贬）】林氏<br>　　他日初投杼，勤王在饮冰。有辞期不罚，积毁竟相仍。<br>　　谪宦今何在，衔冤犹未胜。天涯分越徼，驿骑速毗陵。<br>　　肠断腹非苦，书传写岂能。泪添江水远，心剧海云蒸。<br>　　明月珠难识，甘泉赋可称。但将忠报主，何惧点青蝇。
◎卷.6【古兴】赵氏1<br>　　郁蒸夏将半，暑气扇飞阁。骤雨满空来，当轩卷罗幕。<br>　　度云开夕霁，宇宙何清廓。明月流素光，轻风换炎铄。<br>　　孤鸾伤对影，宝瑟悲别鹤。君子去不还，遥心欲何托。<br>　　金菊延清霜，玉壶多美酒。良人犹不归，芳菲岂常有。<br>　　不惜芳菲歇，但伤别离久。含情罢斟酌，凝怨对窗牖。<br>　　霁雪舒长野，寒云半幽谷。严风振枯条，猿啼抱冰木。<br>　　所嗟游宦子，少小荷天禄。前程未云至，凄怆对车仆。<br>　　岁寒成咏歌，日暮栖林朴。不惮行险道，空悲年运促。
◎卷.7【寄夫】郭绍兰<br>　　我婿去重湖，临窗泣血书。殷勤凭燕翼，寄与薄情夫。
◎卷.8【同夫游秦】王韫秀<br>　　路扫饥寒迹，天哀志气人。休零离别泪，携手入西秦。
◎卷.9【夫入相寄姨妹（载拜相，韫秀衔宿恨，寄姨妹）】王韫秀<br>　　相国已随麟阁贵，家风第一右丞诗。<br>　　笄年解笑鸣机妇，耻见苏秦富贵时。
◎卷.10【喻夫阻客】王韫秀<br>　　楚竹燕歌动画梁，春兰重换舞衣裳。<br>　　公孙开阁招嘉客，知道浮荣不久长。
◎卷.11【古意】张夫人<br>　　辘轳晓转素丝绠，桐声夜落苍苔砖。涓涓吹溜若时雨，<br>　　濯濯佳蔬非用天。丈夫不解此中意，抱瓮当时徒自贤。
◎卷.12【拜新月】张夫人<br>　　拜新月，拜月出堂前。暗魄初笼桂，虚弓未引弦。拜新月，<br>　　拜月妆楼上。鸾镜始安台，蛾眉已相向。拜新月，<br>　　拜月不胜情，庭花风露清。月临人自老，人望月长明。<br>　　东家阿母亦拜月，一拜一悲声断绝。昔年拜月逞容辉，<br>　　如今拜月双泪垂。回看众女拜新月，却忆红闺年少时。
◎卷.13【柳絮】张夫人<br>　　霭霭芳春朝，雪絮起青条。或值花同舞，不因风自飘。<br>　　过尊浮绿醑，拂幌缀红绡。那用持愁玩，春怀不自聊。
◎卷.14【拾得韦氏花钿以诗寄赠】张夫人<br>　　今朝妆阁前，拾得旧花钿。粉污痕犹在，尘侵色尚鲜。<br>　　曾经纤手里，拈向翠眉边。能助千金笑，如何忍弃捐。
◎卷.15【诮喜鹊】张夫人<br>　　畴昔鸳鸯侣，朱门贺客多。如今无此事，好去莫相过。
◎卷.16【句】张夫人<br>　　游蜂乍起惊落墀，黄鸟衔来却上枝。（《柳絮》）<br>　　临风重回首，掩泪向庭花。（《寄远》）<br>　　镜中春色老，枕前秋夜长。（咏泪，以上见《吟窗杂录》）
◎卷.17【书石壁】王氏<br>　　何事潘郎恋别筵，欢情未断妾心悬。<br>　　汰王滩下相思处，猿叫山山月满船。
◎卷.18【答微之】裴淑<br>　　侯门初拥节，御苑柳丝新。不是悲殊命，唯愁别近亲。<br>　　黄莺迁古木，朱履从清尘。想到千山外，沧江正暮春。
◎卷.19【夫下第（一作杜羔不第，将至家寄）】赵氏2<br>　　良人的的有奇才，何事年年被放回。<br>　　如今妾面羞君面，君若来时近夜来。
◎卷.20【杂言寄杜羔】赵氏2<br>　　君从淮海游，再过兰杜秋。归来未须臾，又欲向梁州。<br>　　梁州秦岭西，栈道与云齐。羌蛮万馀落，矛戟自高低。<br>　　已念寡俦侣，复虑劳攀跻。丈夫重志气，儿女空悲啼。<br>　　临邛滞游地，肯顾浊水泥。人生赋命有厚薄，<br>　　君但遨游我寂寞。
◎卷.21【闻夫杜羔登第（一作闻杜羔登第又寄）】赵氏2<br>　　长安此去无多地，郁郁葱葱佳气浮。<br>　　良人得意正年少，今夜醉眠何处楼。
◎卷.22【杂言】赵氏2<br>　　上林园中青青桂，折得一枝好夫婿。<br>　　杏花如雪柳垂丝，春风荡飏不同枝。
◎卷.23【寄夫（贞元中伉登第辟江西幕不归张以诗寄之）】张氏<br>　　久无音信到罗帏，路远迢迢遣问谁。<br>　　闻君折得东堂桂，折罢那能不暂归。<br>　　驿使今朝过五湖，殷勤为我报狂夫。<br>　　从来夸有龙泉剑，试割相思得断无。
◎卷.24【赠郑女郎（一作郑氏妹）】薛馧<br>　　艳阳灼灼河洛神，珠帘绣户青楼春。能弹箜篌弄纤指，<br>　　愁杀门前少年子。笑开一面红粉妆，东园几树桃花死。<br>　　朝理曲，暮理曲，独坐窗前一片玉。行也娇，坐也娇，<br>　　见之令人魂魄销。堂前锦褥红地炉，绿沈香榼倾屠苏。<br>　　解佩时时歇歌管，芙蓉帐里兰麝满。晚起罗衣香不断，<br>　　灭烛每嫌秋夜短。
◎卷.25【古意】薛馧<br>　　昨夜巫山中，失却阳台女。朝来香阁里，独伴楚王语。
◎卷.26【赠故人】薛馧<br>　　昔别容如玉，今来鬓若丝。泪痕应共见，肠断阿谁知。
◎卷.27【句】薛馧<br>　　寂寞相思处，雕梁落燕泥。（春闺曲，见《吟窗杂录》）
◎卷.28【题奉慈寺】杨德麟<br>　　日月金轮动，旃檀碧树秋。塔分鸿雁翅，钟挂凤凰楼。
◎卷.29【述怀（校书娶崔时年已暮崔微有愠色赋诗述怀）】崔氏<br>　　不怨卢郎年纪大，不怨卢郎官职卑。<br>　　自恨妾身生较晚，不及卢郎年少时。
◎卷.30【寄夫（一作王驾诗，题云古意）】陈玉兰<br>　　夫戍边关妾在吴，西风吹妾妾忧夫。<br>　　一行书信千行泪，寒到君边衣到无。
◎卷.31【写真寄夫】薛媛<br>　　欲下丹青笔，先拈宝镜寒。已经颜索寞，渐觉鬓凋残。<br>　　泪眼描将易，愁肠写出难。恐君浑忘却，时展画图看。
◎卷.32【闻琴】孙氏<br>　　玉指朱弦轧复清，湘妃愁怨最难听。初疑飒飒凉风劲，<br>　　又似萧萧暮雨零。近比流泉来碧嶂，远如玄鹤下青冥。<br>　　夜深弹罢堪惆怅，露湿丛兰月满庭。
◎卷.33【白蜡烛诗（代夫赠人）】孙氏<br>　　景胜银釭香比兰，一条白玉偪人寒。<br>　　他时紫禁春风夜，醉草天书仔细看。。
◎卷.34【谢人送酒（一作代谢崔家郎君送酒）】孙氏<br>　　谢将清酒寄愁人，澄澈甘香气味真。<br>　　好是绿窗风月夜，一杯摇荡满怀春。
◎卷.35【诗】张立本女<br>　　危冠广袖楚宫妆，独步闲庭逐夜凉。<br>　　自把玉簪敲砌竹，清歌一曲月如霜。
◎卷.36【绣龟形诗】侯氏<br>　　暌离已是十秋强，对镜那堪重理妆。闻雁几回修尺素，<br>　　见霜先为制衣裳。开箱叠练先垂泪，拂杵调砧更断肠。<br>　　绣作龟形献天子，愿教征客早还乡。
◎卷.37【感夫诗（一作与夫诀，一作留别）】慎氏<br>　　当时心事已相关，雨散云飞一饷间。<br>　　便是孤帆从此去，不堪重上望夫山。
◎卷.38【谣】薛瑶<br>　　化云心兮思淑贞，洞寂灭兮不见人。瑶草芳兮思芬蒀，<br>　　将奈何兮青春。
◎卷.39【题唐安寺阁壁】王霞卿<br>　　春来引步暂寻游，愁见风光倚寺楼。<br>　　正好开怀对烟月，双眉不觉自如钩。
◎卷.40【答郑殷彝】王霞卿<br>　　君是烟霄折桂身，圣朝方切用儒珍。<br>　　正堪西上文场战，空向途中泥妇人。
◎卷.41【喜卢郎及第】窦梁宾<br>　　晓妆初罢眼初瞤，小玉惊人踏破裙。<br>　　手把红笺书一纸，上头名字有郎君。
◎卷.42【雨中看牡丹】窦梁宾<br>　　东风未放晓泥干，红药花开不奈寒。<br>　　待得天晴花已老，不如携手雨中看。
◎卷.43【书桐叶】任氏<br>　　拭翠敛蛾眉，郁郁心中事。搦管下庭除，书成相思字。<br>　　此字不书石，此字不书纸。书在桐叶上，愿逐秋风起。<br>　　天下有心人，尽解相思死。天下负心人，不识相思字。<br>　　有心与负心，不知落何地。
◎卷.44【下狱贡诗】黄崇嘏<br>　　偶辞幽隐在临邛，行止坚贞比涧松。<br>　　何事政清如水镜，绊他野鹤在深笼。
◎卷.45【辞蜀相妻女诗】黄崇嘏<br>　　一辞拾翠碧江湄，贫守蓬茅但赋诗。自服蓝衫居郡掾，<br>　　永抛鸾镜画蛾眉。立身卓尔青松操，挺志铿然白璧姿。<br>　　幕府若容为坦腹，愿天速变作男儿。
◎卷.46【答诸姊妹戒饮】蒋氏<br>　　平生偏好酒，劳尔劝吾餐。但得杯中满，时光度不难。
◎卷.47【书壁】周仲美<br>　　爱妾不爱子，为问此何理。弃官更弃妻，人情宁可已。<br>　　永诀泗之滨，遗言空在耳。三载无朝昏，孤帏泪如洗。<br>　　妇人义从夫，一节誓生死。江乡感残春，肠断晚烟起。<br>　　西望太华峰，不知几千里。
◎卷.48【溪口云】张文姬<br>　　溶溶溪口云，才向溪中吐。不复归溪中，还作溪中雨。
◎卷.49【池上竹】张文姬<br>　　此君临此池，枝低水相近。碧色绿波中，日日流不尽。
◎卷.50【沙上鹭】张文姬<br>　　沙头一水禽，鼓翼扬清音。只待高风便，非无云汉心。
◎卷.51【双槿树】张文姬<br>　　绿影竞扶疏，红姿相照灼。不学桃李花，乱向春风落。
◎卷.52【狱中书情上使君（长文为强暴所诬系狱，献诗雪冤）】程长文<br>　　妾家本住鄱阳曲，一片贞心比孤竹。当年二八盛容仪。<br>　　红笺草隶恰如飞。尽日闲窗刺绣坐，有时极浦采莲归。<br>　　谁道居贫守都邑，幽闺寂寞无人识。海燕朝归衾枕寒，<br>　　山花夜落阶墀湿。强暴之男何所为，手持白刃向帘帏。<br>　　一命任从刀下死，千金岂受暗中欺。我心匪石情难转，<br>　　志夺秋霜意不移。血溅罗衣终不恨，疮黏锦袖亦何辞。<br>　　县僚曾未知情绪，即便教人絷囹圄。朱唇滴沥独衔冤，<br>　　玉箸阑干叹非所。十月寒更堪思人，一闻击柝一伤神。<br>　　高髻不梳云已散，蛾眉罢扫月仍新。三尺严章难可越，<br>　　百年心事向谁说。但看洗雪出圜扉，始信白圭无玷缺。
◎卷.53【铜雀台怨】程长文<br>　　君王去后行人绝，箫筝不响歌喉咽。雄剑无威光彩沈，<br>　　宝琴零落金星灭。玉阶寂寞坠秋露，月照当时歌舞处。<br>　　当时歌舞人不回，化为今日西陵灰。
◎卷.54【春闺怨】程长文<br>　　绮陌香飘柳如线，时光瞬息如流电。<br>　　良人何处事功名，十载相思不相见。<br>第八百卷
◎卷.1【答韩翃】柳氏<br>　　杨柳枝，芳菲节，可恨年年赠离别。一叶随风忽报秋，<br>　　纵使君来岂堪折。
◎卷.2【归李江州后寄别王氏】程洛宾<br>　　鱼雁回时写报音，难凭锉蘖数年心。<br>　　虽然情断沙吒后，争奈平生怨恨深。
◎卷.3【忆崔生】红绡妓<br>　　深洞莺啼恨阮郎，偷来花下解珠珰。<br>　　碧云飘断音书绝，空倚玉箫愁凤凰。
◎卷.4【寄文茂】晁采<br>　　花笺制叶寄郎边，的的寻鱼为妾传。<br>　　并蒂已看灵鹊报，倩郎早觅买花船。
◎卷.5【秋日再寄】晁采<br>　　珍簟生凉夜漏馀，梦中恍惚觉来初。魂离不得空成病，<br>　　面见无由浪寄书。窗外江村钟响绝，枕边梧叶雨声疏。<br>　　此时最是思君处，肠断寒猿定不如。
◎卷.6【春日送夫之长安】晁采<br>　　思君远别妾心愁，踏翠江边送画舟。<br>　　欲待相看迟此别，只忧红日向西流。
◎卷.7【雨中忆夫】晁采<br>　　窗前细雨日啾啾，妾在闺中独自愁。<br>　　何事玉郎久离别，忘忧总对岂忘忧。<br>　　春风送雨过窗东，忽忆良人在客中。<br>　　安得妾身今似雨，也随风去与郎同。
◎卷.8【子夜歌十八首】晁采<br>　　侬既剪云鬟，郎亦分丝发。觅向无人处，绾作同心结。<br>　　夜夜不成寐，拥被啼终夕。郎不信侬时，但看枕上迹。<br>　　何时得成匹，离恨不复牵。金针刺菡萏，夜夜得见莲。<br>　　相逢逐凉候，黄花忽复香。颦眉腊月露，愁杀未成霜。<br>　　明窗弄玉指，指甲如水晶。剪之特寄郎，聊当携手行。<br>　　寄语闺中娘，颜色不常好。含笑对棘实，欢娱须是枣。<br>　　良会终有时，劝郎莫得怒。姜蘖畏春蚕，要绵须辛苦。<br>　　醉梦幸逢郎，无奈乌哑哑。中山如有酒，敢借千金价。<br>　　信使无虚日，玉酝寄盈觥。一年一日雨，底事太多晴。<br>　　绣房拟会郎，四窗日离离。手自施屏障，恐有女伴窥。<br>　　相思百馀日，相见苦无期。褰裳摘藕花，要莲敢恨池。<br>　　金盆盥素手，焚香诵普门。来生何所愿，与郎为一身。<br>　　花池多芳水，玉杯挹赠郎。避人藏袖里，湿却素罗裳。<br>　　感郎金针赠，欲报物俱轻。一双连素缕，与郎聊定情。<br>　　寒风响枯木，通夕不得卧。早起遣问郎，昨宵何以过。<br>　　得郎日嗣音，令人不可睹。熊胆磨作墨，书来字字苦。<br>　　轻巾手自制，颜色烂含桃。先怀侬袖里，然后约郎腰。<br>　　侬赠绿丝衣，郎遗玉钩子。即欲系侬心，侬思著郎体。
◎卷.9【答张生（一作明月三五夜）】崔莺莺<br>　　待月西厢下，迎风户半开。拂墙花影动，疑是玉人来。
◎卷.10【寄诗（一作绝微之）】崔莺莺<br>　　自从销瘦减容光，万转千回懒下床。<br>　　不为傍人羞不起，为郎憔悴却羞郎。
◎卷.11【告绝诗】崔莺莺<br>　　弃置今何道，当时且自亲。还将旧来意，怜取眼前人。
◎卷.12【答赵子（一作寄诗答赵象）】步非烟<br>　　绿惨双蛾不自持，只缘幽恨在新诗。<br>　　郎心应似琴心怨，脉脉春情更泥谁。
◎卷.13【又答赵象独坐（一作寄赠蝉锦香囊）】步非烟<br>　　无力严妆倚绣栊，暗题蝉锦思难穷。<br>　　近来赢得伤春病，柳弱花欹怯晓风。
◎卷.14【寄怀】步非烟<br>　　画檐春燕须同宿，兰浦双鸳肯独飞。<br>　　长恨桃源诸女伴，等闲花里送郎归。
◎卷.15【答赵象】步非烟<br>　　相思只恨难相见，相见还愁却别君。<br>　　愿得化为松上鹤，一双飞去入行云。
◎卷.16【临行献李尚书】崔紫云<br>　　从来学制斐然诗，不料霜台御史知。<br>　　忽见便教随命去，恋恩肠断出门时。
◎卷.17【怨诗效徐淑体】姚月华<br>　　妾生兮不辰，盛年兮逢屯。寒暑兮心结，夙夜兮眉颦。<br>　　循环兮不息，如彼兮车轮。车轮兮可歇，妾心兮焉伸。<br>　　杂沓兮无绪，如彼兮丝棼。丝棼兮可理，妾心兮焉分。<br>　　空闺兮岑寂，妆阁兮生尘。萱草兮徒树，兹忧兮岂泯。<br>　　幸逢兮君子，许结兮殷勤。分香兮剪发，赠玉兮共珍。<br>　　指天兮结誓，愿为兮一身。所遭兮多舛，玉体兮难亲。<br>　　损餐兮减寝，带缓兮罗裙。菱鉴兮慵启，博炉兮焉熏。<br>　　整袜兮欲举，塞路兮荆榛。逢人兮欲语，鞈匝兮顽嚚。<br>　　烦冤兮凭胸，何时兮可论。愿君兮见察，妾死兮何瞋。
◎卷.18【制履赠杨达】姚月华<br>　　金刀剪紫绒，与郎作轻履。愿化双仙凫，飞来入闺里。
◎卷.19【有期不至】姚月华<br>　　银烛清尊久延伫，出门入门天欲曙。<br>　　月落星稀竟不来，烟柳胧朣鹊飞去。
◎卷.20【怨诗寄杨达】姚月华<br>　　春水悠悠春草绿，对此思君泪相续。<br>　　羞将离恨向东风，理尽秦筝不成曲。<br>　　与君形影分吴越，玉枕经年对离别。<br>　　登台北望烟雨深，回身泣向寥天月。
◎卷.21【楚妃怨】姚月华<br>　　梧桐叶下黄金井，横架辘轳牵素绠。<br>　　美人初起天未明，手拂银瓶秋水冷。
◎卷.22【独游家园】孟氏<br>　　可惜春时节，依前独自游。无端两行泪，长只对花流。
◎卷.23【答少年】孟氏<br>　　谁家少年儿，心中暗自欺。不道终不可，可即恐郎知。
◎卷.24【寄情（一作许浑代作）】赵氏3<br>　　春风白马紫丝缰，正值蚕娘未采桑。五夜有心随暮雨，<br>　　百年无节抱秋霜。重寻绣带朱藤合，却忍罗裙碧草长。<br>　　为报西游减离恨，阮郎才去嫁刘郎。
◎卷.25【书红绡帕】李节度姬<br>　　囊裹真香谁见窃，鲛绡滴泪染成红。<br>　　殷勤遗下轻绡意，好与情郎怀袖中。<br>　　金珠富贵吾家事，常渴佳期乃寂寥。<br>　　偶用志诚求雅合，良媒未必胜红绡。
◎卷.26【会张生述怀】李节度姬<br>　　门前画戟寻常设，堂上犀簪取次看。<br>　　最是恼人情绪处，凤凰楼上月华寒。
◎卷.27【别韦洵美诗】崔素娥<br>　　妾闭闲房君路岐，妾心君恨两依依。<br>　　神魂倘遇巫娥伴，犹逐朝云暮雨归。
◎卷.28【送韦生酒】鲍家四弦<br>　　白露湿庭砌，皓月临前轩。此时去留恨，含思独无言。
◎卷.29【送鲍生酒】鲍家四弦<br>　　风飐荷珠难暂圆，多情信有短姻缘。<br>　　西楼今夜三更月，还照离人泣断弦。
◎卷.30【赠别】严续姬<br>　　风柳摇摇无定枝，阳台云雨梦中归。<br>　　他年蓬岛音尘绝，留取尊前旧舞衣。<br>第八百零一卷
◎卷.1【采桑】郎大家宋氏<br>　　春来南雁归，日去西蚕远。妾思纷何极，客游殊未返。
◎卷.2【宛转歌二首（一作崔液诗）】郎大家宋氏<br>　　风已清，月朗琴复鸣。掩抑非千态，殷勤是一声。<br>　　歌宛转，宛转和且长。愿为双鸿鹄，比翼共翱翔。<br>　　日已暮，长檐鸟声度。此时望君君不来，此时思君君不顾。<br>　　歌宛转，宛转那能异栖宿。愿为形与影，出入恒相逐。
◎卷.3【长相思】郎大家宋氏<br>　　长相思，久离别。关山阻，风烟绝。台上镜文销，<br>　　袖中书字灭。不见君形影，何曾有欢悦。
◎卷.4【朝云引】郎大家宋氏<br>　　巴西巫峡指巴东，朝云触石上朝空。巫山巫峡高何已，<br>　　行雨行云一时起。一时起，三春暮。若言来，且就阳台路。
◎卷.5【宿巫山寄远人】梁琼<br>　　巫山云，巫山雨，朝云暮雨无定所。南峰忽暗北峰晴，<br>　　空里仙人语笑声。曾侍荆王枕席处，直至如今如有灵。<br>　　春风澹澹白云闲，惊湍流水响千山。一夜此中对明月，<br>　　忆得此中与君别。感物情怀如旧时，君今渺渺在天涯。<br>　　晓看襟上泪流处，点点血痕犹在衣。
◎卷.6【昭君怨】梁琼<br>　　自古无和亲，贻灾到妾身。朔风嘶去马，汉月出行轮。<br>　　衣薄狼山雪，妆成虏塞春。回看父母国，生死毕胡尘。
◎卷.7【铜雀台】梁琼<br>　　歌扇向陵开，齐行奠玉杯。舞时飞燕列，梦里片云来。<br>　　月色空馀恨，松声莫更哀。谁怜未死妾，掩袂下铜台。
◎卷.8【远意】梁琼<br>　　脉脉长摅气，微微不离心。叩头从此去，烦恼阿谁禁。
◎卷.9【句】梁琼<br>　　玉枕空流别后泪，罗衣已尽去时香。（《古意》）
◎卷.10【有所思】刘云<br>　　朝亦有所思，暮亦有所思。登楼望君处，蔼蔼萧关道。<br>　　掩泪向浮云，谁知妾怀抱。玉井苍苔春院深，<br>　　桐花落尽无人扫。
◎卷.11【婕妤怨】刘云<br>　　君恩不可见，妾岂如秋扇。秋扇尚有时，妾身永微贱。<br>　　莫言朝花不复落，娇容几夺昭阳殿。
◎卷.12【望月（一作张瑛诗）】刘云<br>　　天汉凉秋夜，澄澄一镜明。山空猿屡啸，林静鹊频惊。
◎卷.13【古意】崔萱<br>　　灼灼叶中花，夏萎春又芳。明明天上月，蟾缺圆复光。<br>　　未如君子情，朝违夕已忘。玉帐枕犹暖，纨扇思何长。<br>　　愿因西南风，吹上玳瑁床。娇眠锦衾里，展转双鸳鸯。
◎卷.14【叙别】崔萱<br>　　碧池漾漾春水绿，中有佳禽暮栖宿。<br>　　愿持此意永相贻，只虑君情中反覆。
◎卷.15【豪家子】崔萱<br>　　年少家藏累代金，红楼尽日醉沈沈。<br>　　马非躞蹀宁酬价，人不婵娟肯动心。
◎卷.16【句】崔萱<br>　　岂知一只凤钗价，沽得数村蜗舍人。（《豪家妓》）
◎卷.17【赠所思】崔仲容<br>　　所居幸接邻，相见不相亲。一似云间月，何殊镜里人。<br>　　丹诚空有梦，肠断不禁春。愿作梁间燕，无由变此身。
◎卷.18【戏赠】崔仲容<br>　　暂到昆仑未得归，阮郎何事教人非。<br>　　如今身佩上清箓，莫遣落花沾羽衣。
◎卷.19【赠歌姬】崔仲容<br>　　水剪双眸雾剪衣，当筵一曲媚春辉。潇湘夜瑟怨犹在，<br>　　巫峡晓云愁不稀。皓齿乍分寒玉细，黛眉轻蹙远山微。<br>　　渭城朝雨休重唱，满眼阳关客未归。
◎卷.20【句】崔仲容<br>　　妾心合君心，一似影随形。（《寄赠》）<br>　　梁燕无情困，双栖语此时。（《春怨》）<br>　　不觉红颜去，空嗟白发生。（《感怀》）<br>　　桐花落尽春又尽，紫塞征人犹未归。（《古意》）
◎卷.21【独夜词】崔公远<br>　　晴天霜落寒风急，锦帐罗帏羞更入。<br>　　秦筝不复续断弦，回身掩泪挑灯立。
◎卷.22【句】崔公远<br>　　看花独不语，裴回双泪潸。<br>　　君今远戍在何处，遣妾秋来长望天。
◎卷.23【春词二首】张琰<br>　　垂柳鸣黄鹂，关关若求友。春情不可耐，愁杀闺中妇。<br>　　日暮登高楼，谁怜小垂手。<br>　　昨日桃花飞，今朝梨花吐。春色能几时，那堪此愁绪。<br>　　荡子游不归，春来泪如雨。
◎卷.24【铜雀台（一作张瑛诗）】张琰<br>　　君王冥漠不可见，铜雀歌舞空裴回。西陵啧啧悲宿鸟，<br>　　高殿沈沈闭青苔。青苔无人迹，红粉空自哀。
◎卷.25【句】张琰<br>　　年年人自老，日日水东流。<br>　　庭芳自摇落，永念结中肠。
◎卷.26【哭夫二首（时以夫征戎轻入被擒音信断绝作诗哭之）】裴羽仙<br>　　风卷平沙日欲曛，狼烟遥认犬羊群。<br>　　李陵一战无归日，望断胡天哭塞云。<br>　　良人平昔逐蕃浑，力战轻行出塞门。<br>　　从此不归成万古，空留贱妾怨黄昏。
◎卷.27【长门怨】刘媛<br>　　雨滴梧桐秋夜长，愁心和雨到昭阳。<br>　　泪痕不学君恩断，拭却千行更万行。<br>　　学画蛾眉独出群，当时人道便承恩。<br>　　经年不见君王面，花落黄昏空掩门。
◎卷.28【送远】刘媛<br>　　闻道瞿塘滟滪堆，青山流水近阳台。<br>　　知君此去无还日，妾亦随波不复回。
◎卷.29【句】刘媛<br>　　春风报梅柳，一夜发南枝。<br>　　傍人那得知心事，一面残妆空泪痕。
◎卷.30【怀良人（一云朱滔时河北士人作）】葛鸦儿<br>　　蓬鬓荆钗世所稀，布裙犹是嫁时衣。<br>　　胡麻好种无人种，正是归时不见归。
◎卷.31【会仙诗】葛鸦儿<br>　　彩凤摇摇下翠微，烟光漠漠遍芳枝。<br>　　玉窗仙会何人见，唯有春风仔细知。<br>　　烟霞迤逦接蓬莱，宫殿参差晓日开。<br>　　群玉山前人别处，紫鸾飞起望仙台。
◎卷.32【暗别离】刘瑶<br>　　槐花结子桐叶焦，单飞越鸟啼青霄。翠轩辗云轻遥遥，<br>　　燕脂泪迸红线条。瑶草歇芳心耿耿，玉佩无声画屏冷。<br>　　朱弦暗断不见人，风动花枝月中影。青鸾脉脉西飞去，<br>　　海阔天高不知处。
◎卷.33【古意曲】刘瑶<br>　　梧桐阶下月团团，洞房如水秋夜阑。吴刀剪破机头锦，<br>　　茱萸花坠相思枕。绿窗寂寞背灯时，暗数寒更不成寝。
◎卷.34【阖闾城怀古】刘瑶<br>　　五湖春水接遥天，国破君亡不记年。<br>　　唯有妖娥曾舞处，古台寂寞起愁烟。
◎卷.35【峡中即事】廉氏<br>　　清秋三峡此中去，鸣鸟孤猿不可闻。一道水声多乱石，<br>　　四时天色少晴云。日暮泛舟溪溆口，那堪夜永思氛氲。
◎卷.36【怀远】廉氏<br>　　隙尘何微微，朝夕通其辉。人生各有托，君去独不归。<br>　　青林有蝉响，赤日无鸟飞。裴回东南望，双泪空沾衣。
◎卷.37【寄征人】廉氏<br>　　凄凄北风吹鸳被，娟娟西月生蛾眉。<br>　　谁知独夜相思处，泪滴寒塘蕙草时。
◎卷.38【寄远】田娥<br>　　忆昨会诗酒，终日相逢迎。今来成故事，岁月令人惊。<br>　　泪流红粉薄，风度罗衣轻。难为子猷志，虚负文君名。
◎卷.39【携手曲】田娥<br>　　携手共惜芳菲节，莺啼锦花满城阙。行乐逶迤念容色，<br>　　色衰只恐君恩歇。凤笙龙管白日阴，盈亏自感青天月。
◎卷.40【长信宫】田娥<br>　　团圆手中扇，昔为君所持。今日君弃捐，复值秋风时。<br>　　悲将入箧笥，自叹知何为。
◎卷.41【句】田娥<br>　　春至偏无兴，秋来只是眠。（《闲居》）
◎卷.42【中秋夜泊武昌】刘淑柔<br>　　两城相对峙，一水向东流。今夜素娥月，何年黄鹤楼。<br>　　悠悠兰棹晚，渺渺荻花秋。无奈柔肠断，关山总是愁。
◎卷.43【赋荆门】薛琼<br>　　黄鸟翻红树，青牛卧绿苔。渚宫歌舞地，轻雾锁楼台。
◎卷.44【戏赠】赵虚舟<br>　　砌下梧桐叶正齐，花繁雨后压枝低。<br>　　报道不须鸦鸟乱，他家自有凤凰栖。
◎卷.45【铜雀台（一作张琰诗）】张瑛<br>　　君王冥漠不可见，铜雀歌舞空裴回。西陵啧啧悲宿鸟，<br>　　高殿沈沈闭青苔。青苔无人迹，红粉空相哀。
◎卷.46【望月（一作刘云诗）】张瑛<br>　　天汉凉秋夜，澄澄一镜明。山空猿屡啸，林静鹤频惊。
◎卷.47【答外（佐转戍边不归寄书与妻作诗答之）】长孙佐转妻<br>　　征人去年戍边水，夜得边书字盈纸。挥刀就烛裁红绮，<br>　　结作同心答千里。君寄边书书莫绝，妾答同心心自结。<br>　　同心再解不心离，离字频看字愁灭。结成一衣和泪封，<br>　　封书只在怀袖中。莫如书故字难久，愿学同心长可同。
◎卷.48【早梅（一作观梅女仙诗）】刘元载妻<br>　　南枝向暖北枝寒，一种春风有两般。<br>　　凭仗高楼莫吹笛，大家留取倚阑干。
◎卷.49【明月堂】刘氏妇<br>　　蝉鬓惊秋华发新，可怜红隙尽埃尘。<br>　　西山一梦何年觉，明月堂前不见人。<br>　　玉钩风急响丁东，回首西山似梦中。<br>　　明月堂前人不到，庭梧一夜老秋风。
◎卷.50【和潘雍】葛氏女<br>　　九天天远瑞烟浓，驾鹤骖鸾意已同。<br>　　从此三山山上月，琼花开处照春风。
◎卷.51【寄诗】李主簿姬<br>　　去时盟约与心违，秋日离家春不归。<br>　　应是维扬风景好，恣情欢笑到芳菲。
◎卷.52【题兴元明珠亭】京兆女子<br>　　寂寥满地落花红，独有离人万恨中。<br>　　回首池塘更无语，手弹珠泪与春风。
◎卷.53【题玉泉溪】湘驿女子<br>　　红叶醉秋色，碧溪弹夜弦。佳期不可再，风雨杳如年。
◎卷.54【题三乡诗】若耶溪女子<br>　　昔逐良人西入关，良人身殁妾空还。<br>　　谢娘卫女不相待，为雨为云归此山。
◎卷.55【题沙鹿门】谁氏女<br>　　昔逐良人去上京，良人身殁妾东征。<br>　　同来不得同归去，永负朝云暮雨情。
◎卷.56【联句（光、威、裒，姊妹三人，失其姓）】<br>　　朱楼影直日当午，玉树阴低月已三。--光<br>　　腻粉暗销银镂合，错刀闲剪泥金衫。--威<br>　　绣床怕引乌龙吠，锦字愁教青鸟衔。--裒<br>　　百味炼来怜益母，千花开处斗宜男。--光<br>　　鸳鸯有伴谁能羡，鹦鹉无言我自惭。--威<br>　　浪喜游蜂飞扑扑，佯惊孤燕语喃喃。--裒<br>　　偏怜爱数螆蛦掌，每忆光抽玳瑁簪。--光<br>　　烟洞几年悲尚在，星桥一夕帐空含。--威<br>　　窗前时节羞虚掷，世上风流笑苦谙。--裒<br>　　独结香绡偷饷送，暗垂檀袖学通参。--光<br>　　须知化石心难定，却是为云分易甘。--威<br>　　看见风光零落尽，弦声犹逐望江南。--裒
◎卷.57【联句】越溪杨女<br>　　珠帘半床月，青竹满林风。--杨女<br>　　何事今宵景，无人解语同。--谢生
◎卷.58【春日】越溪杨女<br>　　春尽花随尽，其如自是花。--杨女<br>　　从来说花意，不过此容华。--谢生<br>　　明月易亏轮，好花难恋春。--杨女<br>　　常将花月恨，并作可怜人。--谢生
◎卷.59【句】曹文姬<br>　　凿开天外长生地，炼出人间不死丹。（《题梅仙山丹井》）<br>第八百零二卷
◎卷.1【燕子楼三首】关盼盼<br>　　楼上残灯伴晓霜，独眠人起合欢床。<br>　　相思一夜情多少，地角天涯不是长。<br>　　北邙松柏锁愁烟，燕子楼中思悄然。<br>　　自埋剑履歌尘散，红袖香销一十年。<br>　　适看鸿雁岳阳回，又睹玄禽逼社来。<br>　　瑶瑟玉箫无意绪，任从蛛网任从灰。
◎卷.2【和白公诗】关盼盼<br>　　自守空楼敛恨眉，形同春后牡丹枝。<br>　　舍人不会人深意，讶道泉台不去随。
◎卷.3【句】关盼盼<br>　　儿童不识冲天物，漫把青泥污雪毫。（《临殁口吟》）
◎卷.4【啰唝曲六首】刘采春<br>　　不喜秦淮水，生憎江上船。载儿夫婿去，经岁又经年。<br>　　借问东园柳，枯来得几年。自无枝叶分，莫恐太阳偏。<br>　　莫作商人妇，金钗当卜钱。朝朝江口望，错认几人船。<br>　　那年离别日，只道住桐庐。桐庐人不见，今得广州书。<br>　　昨日胜今日，今年老去年。黄河清有日，白发黑无缘。<br>　　昨日北风寒，牵船浦里安。潮来打缆断，摇橹始知难。
◎卷.5【寄欧阳詹】太原妓<br>　　自从别后减容光，半是思郎半恨郎。<br>　　欲识旧来云髻样，为奴开取缕金箱。
◎卷.6【续韦蟾句】武昌妓<br>　　悲莫悲兮生别离，登山临水送将归。<br>　　武昌无限新栽柳，不见杨花扑面飞。
◎卷.7【献李观察】舞柘枝女<br>　　湘江舞罢忽成悲，便脱蛮靴出绛帷。<br>　　谁是蔡邕琴酒客，魏公怀旧嫁文姬。
◎卷.8【赠卢夫人】常浩<br>　　佳人惜颜色，恐逐芳菲歇。日暮出画堂，下阶拜新月。<br>　　拜月如有词，傍人那得知。归来投玉枕，始觉泪痕垂。
◎卷.9【寄远】常浩<br>　　年年二月时，十年期别期。春风不知信，轩盖独迟迟。<br>　　今日无端卷珠箔，始见庭花复零落。人心一往不复归，<br>　　岁月来时未尝错。可怜荧荧玉镜台，尘飞幂幂几时开。<br>　　却念容华非昔好，画眉犹自待君来。
◎卷.10【送武补阙】襄阳妓<br>　　弄珠滩上欲销魂，独把离怀寄酒尊。<br>　　无限烟花不留意，忍教芳草怨王孙。
◎卷.11【题孙棨诗后】王福娘<br>　　苦把文章邀劝人，吟看好个语言新。<br>　　虽然不及相如赋，也直黄金一二斤。
◎卷.12【问棨诗】王福娘<br>　　日日悲伤未有图，懒将心事话凡夫。<br>　　非同覆水应收得，只问仙郎有意无。
◎卷.13【谢棨（一作掷红巾诗）】王福娘<br>　　久赋恩情欲托身，已将心事再三陈。<br>　　泥莲既没移栽分，今日分离莫恨人。
◎卷.14【答小子弟诗】杨莱儿<br>　　黄口小儿口莫凭，逡巡看取第三名。<br>　　孝廉持水添瓶子，莫向街头乱碗鸣。
◎卷.15【和赵光远题壁】杨莱儿<br>　　长者车尘每到门，长卿非慕卓王孙。定知羽翼难随凤，<br>　　却喜波涛未化鲲。娇别翠钿黏去袂，醉歌金雀碎残尊。<br>　　多情多病年应促，早办名香为返魂。
◎卷.16【贻郑昌图】楚儿<br>　　应是前生有宿冤，不期今世恶因缘。蛾眉欲碎巨灵掌，<br>　　鸡肋难胜子路拳。只拟吓人传铁券，未应教我踏青莲。<br>　　曲江昨日君相遇，当下遭他数十鞭。
◎卷.17【和李标】王苏苏<br>　　怪得犬惊鸡乱飞，羸童瘦马老麻衣。<br>　　阿谁乱引闲人到，留住青蚨热赶归。
◎卷.18【临终召客（一作病中见落花）】颜令宾<br>　　气馀三五喘，花剩两三枝。话别一尊酒，相邀无后期。
◎卷.19【寄故人（一作杜羔妻诗）】张窈窕<br>　　淡淡春风花落时，不堪愁望更相思。<br>　　无金可买长门赋，有恨空吟团扇诗。
◎卷.20【上成都在事（一作成都即事）】张窈窕<br>　　昨日卖衣裳，今日卖衣裳。衣裳浑卖尽，羞见嫁时箱。<br>　　有卖愁仍缓，无时心转伤。故园有虏隔，何处事蚕桑。
◎卷.21【春思二首】张窈窕<br>　　门前梅柳烂春辉，闭妾深闺绣舞衣。<br>　　双燕不知肠欲断，衔泥故故傍人飞。<br>　　井上梧桐是妾移，夜来花发最高枝。<br>　　若教不向深闺种，春过门前争得知。
◎卷.22【西江行】张窈窕<br>　　日下西塞山，南来洞庭客。晴空白鸟度，万里秋光碧。
◎卷.23【赠所思】张窈窕<br>　　与君咫尺长离别，遣妾容华为谁说。<br>　　夕望层城眼欲穿，晓临明镜肠堪绝。
◎卷.24【句】张窈窕<br>　　满院花飞人不到，含情欲语燕双双。（《春情》，<br>　　见《吟窗杂录》）
◎卷.25【赠裴思谦（一作裴思谦诗）】平康妓<br>　　银釭斜背解明珰，小语偷声贺玉郎。<br>　　从此不知兰麝贵，夜来新惹桂枝香。
◎卷.26【迷香洞】史凤<br>　　洞口飞琼佩羽霓，香风飘拂使人迷。<br>　　自从邂逅芙蓉帐，不数桃花流水溪。
◎卷.27【神鸡枕】史凤<br>　　枕绘鸳鸯久与栖，新裁雾縠斗神鸡。<br>　　与郎酣梦浑忘晓，鸡亦留连不肯啼。
◎卷.28【锁莲灯】史凤<br>　　灯锁莲花花照罍，翠钿同醉楚台巍。<br>　　残灰剔罢携纤手，也胜金莲送辙回。
◎卷.29【鲛红被】史凤<br>　　肱被当年仅御寒，青楼惯染血猩纨。<br>　　牙床舒卷鹓鸾共，正值窗棂月一团。
◎卷.30【传香枕】史凤<br>　　韩寿香从何处传，枕边芳馥恋婵娟。<br>　　休疑粉黛加铤刃，玉女旃檀侍佛前。
◎卷.31【八分羊】史凤<br>　　党家风味足肥羊，绮阁留人漫较量。<br>　　万羊亦是男儿事，莫学狂夫取次尝。
◎卷.32【闭门羹】史凤<br>　　一豆聊供游冶郎，去时忙唤锁仓琅。<br>　　入门独慕相如侣，欲拨瑶琴弹凤凰。
◎卷.33【突厥三台】盛小丛<br>　　雁门山上雁初飞，马邑阑中马正肥。<br>　　日旰山西逢驿使，殷勤南北送征衣。
◎卷.34【云鬟】赵鸾鸾<br>　　扰扰香云湿未干，鸦领蝉翼腻光寒。<br>　　侧边斜插黄金凤，妆罢夫君带笑看。
◎卷.35【柳眉】赵鸾鸾<br>　　弯弯柳叶愁边戏，湛湛菱花照处频。<br>　　妩媚不烦螺子黛，春山画出自精神。
◎卷.36【檀口】赵鸾鸾<br>　　衔杯微动樱桃颗，咳唾轻飘茉莉香。<br>　　曾见白家樊素口，瓠犀颗颗缀榴芳。
◎卷.37【纤指】赵鸾鸾<br>　　纤纤软玉削春葱，长在香罗翠袖中。<br>　　昨日琵琶弦索上，分明满甲染猩红。
◎卷.38【酥乳】赵鸾鸾<br>　　粉香汗湿瑶琴轸，春逗酥融绵雨膏。<br>　　浴罢檀郎扪弄处，灵华凉沁紫葡萄。
◎卷.39【献陈陶处士】莲花妓<br>　　莲花为号玉为腮，珍重尚书遣妾来。<br>　　处士不生巫峡梦，虚劳神女下阳台。
◎卷.40【叙怀】徐月英<br>　　为失三从泣泪频，此身何用处人伦。<br>　　虽然日逐笙歌乐，长羡荆钗与布裙。
◎卷.41【送人】徐月英<br>　　惆怅人间万事违，两人同去一人归。<br>　　生憎平望亭前水，忍照鸳鸯相背飞。
◎卷.42【句】徐月英<br>　　枕前泪与阶前雨，隔个窗儿滴到明。
◎卷.43【句】韩襄客<br>　　连理枝前同设誓，丁香树下共论心。<br>第八百零三卷
◎卷.1【酬人雨后玩竹】薛涛<br>　　南天春雨时，那鉴雪霜姿。众类亦云茂，虚心能自持。<br>　　多留晋贤醉，早伴舜妃悲。晚岁君能赏，苍苍劲节奇。
◎卷.2【春望词四首】薛涛<br>　　花开不同赏，花落不同悲。欲问相思处，花开花落时。<br>　　揽草结同心，将以遗知音。春愁正断绝，春鸟复哀吟。<br>　　风花日将老，佳期犹渺渺。不结同心人，空结同心草。<br>　　那堪花满枝，翻作两相思。玉箸垂朝镜，春风知不知。
◎卷.3【宣上人见示与诸公唱和】薛涛<br>　　许厕高斋唱，涓泉定不如。可怜谯记室，流水满禅居。
◎卷.4【风】薛涛<br>　　猎蕙微风远，飘弦唳一声。林梢鸣淅沥，松径夜凄清。
◎卷.5【月】薛涛<br>　　魄依钩样小，扇逐汉机团。细影将圆质，人间几处看。
◎卷.6【蝉】薛涛<br>　　露涤清音远，风吹数叶齐。声声似相接，各在一枝栖。
◎卷.7【池上双鸟】薛涛<br>　　双栖绿池上，朝暮共飞还。更忆将雏日，同心莲叶间。
◎卷.8【鸳鸯草】薛涛<br>　　绿英满香砌，两两鸳鸯小。但娱春日长，不管秋风早。
◎卷.9【罚赴边有怀上韦令公二首（一作陈情上韦令公）】薛涛<br>　　闻道边城苦，今来到始知。羞将门下曲，唱与陇头儿。<br>　　黠虏犹违命，烽烟直北愁。却教严谴妾，不敢向松州。
◎卷.10【咏八十一颗】薛涛<br>　　色比丹霞朝日，形如合浦筼筜。<br>　　开时九九如数，见处双双颉颃。
◎卷.11【谒巫山庙】薛涛<br>　　乱猿啼处访高唐，路入烟霞草木香。山色未能忘宋玉，<br>　　水声犹是哭襄王。朝朝夜夜阳台下，为雨为云楚国亡。<br>　　惆怅庙前多少柳，春来空斗画眉长。
◎卷.12【牡丹】薛涛<br>　　去春零落暮春时，泪湿红笺怨别离。常恐便同巫峡散，<br>　　因何重有武陵期。传情每向馨香得，不语还应彼此知。<br>　　只欲栏边安枕席，夜深闲共说相思。
◎卷.13【贼平后上高相公】薛涛<br>　　惊看天地白荒荒，瞥见青山旧夕阳。<br>　　始信大威能照映，由来日月借生光。
◎卷.14【送友人】薛涛<br>　　水国蒹葭夜有霜，月寒山色共苍苍。<br>　　谁言千里自今夕，离梦杳如关塞长。
◎卷.15【听僧吹芦管】薛涛<br>　　晓蝉呜咽暮莺愁，言语殷勤十指头。<br>　　罢阅梵书聊一弄，散随金磬泥清秋。
◎卷.16【酬郭简州寄柑子】薛涛<br>　　霜规不让黄金色，圆质仍含御史香。<br>　　何处同声情最异，临川太守谢家郎。
◎卷.17【上川主武元衡相国二首】薛涛<br>　　落日重城夕雾收，玳筵雕俎荐诸侯。<br>　　因令朗月当庭燎，不使珠帘下玉钩。<br>　　东阁移尊绮席陈，貂簪龙节更宜春。<br>　　军城画角三声歇，云幕初垂红烛新。
◎卷.18【忆荔枝】薛涛<br>　　传闻象郡隔南荒，绛实丰肌不可忘。<br>　　近有青衣连楚水，素浆还得类琼浆。
◎卷.19【斛石山晓望寄吕侍御】薛涛<br>　　曦轮初转照仙扃，旋擘烟岚上窅冥。<br>　　不得玄晖同指点，天涯苍翠漫青青。
◎卷.20【寄词】薛涛<br>　　菌阁芝楼杳霭中，霞开深见玉皇宫。<br>　　紫阳天上神仙客，称在人间立世功。
◎卷.21【斛石山书事】薛涛<br>　　王家山水画图中，意思都卢粉墨容。<br>　　今日忽登虚境望，步摇冠翠一千峰。
◎卷.22【送姚员外】薛涛<br>　　万条江柳早秋枝，袅地翻风色未衰。<br>　　欲折尔来将赠别，莫教烟月两乡悲。
◎卷.23【酬祝十三秀才】薛涛<br>　　浩思蓝山玉彩寒，冰囊敲碎楚金盘。<br>　　诗家利器驰声久，何用春闱榜下看。
◎卷.24【别李郎中】薛涛<br>　　花落梧桐凤别凰，想登秦岭更凄凉。<br>　　安仁纵有诗将赋，一半音词杂悼亡。
◎卷.25【送扶炼师】薛涛<br>　　锦浦归舟巫峡云，绿波迢递雨纷纷。<br>　　山阴妙术人传久，也说将鹅与右军。
◎卷.26【摩诃池赠萧中丞】薛涛<br>　　昔以多能佐碧油，今朝同泛旧仙舟。<br>　　凄凉逝水颓波远，惟有碑泉咽不流。
◎卷.27【乡思（用前韵）】薛涛<br>　　峨嵋山下水如油，怜我心同不系舟。<br>　　何日片帆离锦浦，棹声齐唱发中流。
◎卷.28【和李书记席上见赠】薛涛<br>　　翩翩射策东堂秀，岂复相逢豁寸心。<br>　　借问风光为谁丽，万条丝柳翠烟深。
◎卷.29【棠梨花和李太尉】薛涛<br>　　吴均蕙圃移嘉木，正及东溪春雨时。<br>　　日晚莺啼何所为，浅深红腻压繁枝。
◎卷.30【酬文使君】薛涛<br>　　延英晓拜汉恩新，五马腾骧九陌尘。<br>　　今日谢庭飞白雪，巴歌不复旧阳春。
◎卷.31【酬吴随君】薛涛<br>　　支公别墅接花扃，买得前山总未经。<br>　　入户剡溪云水满，高斋咫尺蹑青冥。
◎卷.32【酬李校书】薛涛<br>　　才游象外身虽远，学茂区中事易闻。<br>　　自顾漳滨多病后，空瞻逸翮舞青云。
◎卷.33【赋凌云寺二首】薛涛<br>　　闻说凌云寺里苔，风高日近绝纤埃。<br>　　横云点染芙蓉壁，似待诗人宝月来。<br>　　闻说凌云寺里花，飞空绕磴逐江斜。<br>　　有时锁得嫦娥镜，镂出瑶台五色霞。
◎卷.34【九日遇雨二首】薛涛<br>　　万里惊飙朔气深，江城萧索昼阴阴。<br>　　谁怜不得登山去，可惜寒芳色似金。<br>　　茱萸秋节佳期阻，金菊寒花满院香。<br>　　神女欲来知有意，先令云雨暗池塘。
◎卷.35【酬雍秀才贻巴峡图】薛涛<br>　　千叠云峰万顷湖，白波分去绕荆吴。<br>　　感君识我枕流意，重示瞿塘峡口图。
◎卷.36【上王尚书】薛涛<br>　　碧玉双幢白玉郎，初辞天帝下扶桑。<br>　　手持云篆题新榜，十万人家春日长。
◎卷.37【和刘宾客玉蕣】薛涛<br>　　琼枝的皪露珊珊，欲折如披玉彩寒。<br>　　闲拂朱房何所似，缘山偏映月轮残。
◎卷.38【江边】薛涛<br>　　西风忽报雁双双，人世心形两自降。<br>　　不为鱼肠有真诀，谁能梦梦立清江。
◎卷.39【送卢员外】薛涛<br>　　玉垒山前风雪夜，锦官城外别离魂。<br>　　信陵公子如相问，长向夷门感旧恩。
◎卷.40【题竹郎庙】薛涛<br>　　竹郎庙前多古木，夕阳沈沈山更绿。<br>　　何处江村有笛声，声声尽是迎郎曲。
◎卷.41【赠苏十三中丞】薛涛<br>　　洛阳陌上埋轮气，欲逐秋空击隼飞。<br>　　今日芝泥检征诏，别须台外振霜威。
◎卷.42【和郭员外题万里桥】薛涛<br>　　万里桥头独越吟，知凭文字写愁心。<br>　　细侯风韵兼前事，不止为舟也作霖。
◎卷.43【送郑眉州】薛涛<br>　　雨暗眉山江水流，离人掩袂立高楼。<br>　　双旌千骑骈东陌，独有罗敷望上头。
◎卷.44【江亭饯别（一作宴饯，一作江亭宴）】薛涛<br>　　绿沼红泥物象幽，范汪兼倅李并州。<br>　　离亭急管四更后，不见公车心独愁。
◎卷.45【海棠溪】薛涛<br>　　春教风景驻仙霞，水面鱼身总带花。<br>　　人世不思灵卉异，竞将红缬染轻沙。
◎卷.46【采莲舟】薛涛<br>　　风前一叶压荷蕖，解报新秋又得鱼。<br>　　兔走乌驰人语静，满溪红袂棹歌初。
◎卷.47【菱荇沼】薛涛<br>　　水荇斜牵绿藻浮，柳丝和叶卧清流。<br>　　何时得向溪头赏，旋摘菱花旋泛舟。
◎卷.48【金灯花】薛涛<br>　　阑边不见蘘蘘叶，砌下惟翻艳艳丛。<br>　　细视欲将何物比，晓霞初叠赤城宫。
◎卷.49【春郊游眺寄孙处士二首】薛涛<br>　　低头久立向蔷薇，爱似零陵香惹衣。<br>　　何事碧溪孙处士，百劳东去燕西飞。<br>　　今朝纵目玩芳菲，夹缬笼裙绣地衣。<br>　　满袖满头兼手把，教人识是看花归。
◎卷.50【酬杨供奉法师见招】薛涛<br>　　远水长流洁复清，雪窗高卧与云平。<br>　　不嫌袁室无烟火，惟笑商山有姓名。
◎卷.51【试新服裁制初成三首】薛涛<br>　　紫阳宫里赐红绡，仙雾朦胧隔海遥。<br>　　霜兔毳寒冰茧净，嫦娥笑指织星桥。<br>　　九气分为九色霞，五灵仙驭五云车。<br>　　春风因过东君舍，偷样人间染百花。<br>　　长裾本是上清仪，曾逐群仙把玉芝。<br>　　每到宫中歌舞会，折腰齐唱步虚词。
◎卷.52【寄张元夫】薛涛<br>　　前溪独立后溪行，鹭识朱衣自不惊。<br>　　借问人间愁寂意，伯牙弦绝已无声。
◎卷.53【酬辛员外折花见遗】薛涛<br>　　青鸟东飞正落梅，衔花满口下瑶台。<br>　　一枝为授殷勤意，把向风前旋旋开。
◎卷.54【赠远二首】薛涛<br>　　芙蓉新落蜀山秋，锦字开缄到是愁。<br>　　闺阁不知戎马事，月高还上望夫楼。<br>　　扰弱新蒲叶又齐，春深花落塞前溪。<br>　　知君未转秦关骑，月照千门掩袖啼。
◎卷.55【秋泉】薛涛<br>　　冷色初澄一带烟，幽声遥泻十丝弦。<br>　　长来枕上牵情思，不使愁人半夜眠。
◎卷.56【柳絮】薛涛<br>　　二月杨花轻复微，春风摇荡惹人衣。<br>　　他家本是无情物，一任南飞又北飞。
◎卷.57【续嘉陵驿诗献武相国】薛涛<br>　　蜀门西更上青天，强为公歌蜀国弦。<br>　　卓氏长卿称士女，锦江玉垒献山川。
◎卷.58【段相国游武担寺，病不能从题寄】薛涛<br>　　消瘦翻堪见令公，落花无那恨东风。<br>　　侬心犹道青春在，羞看飞蓬石镜中。
◎卷.59【赠段校书】薛涛<br>　　公子翩翩说校书，玉弓金勒紫绡裾。<br>　　玄成莫便骄名誉，文采风流定不如。
◎卷.60【十离诗·犬离主】薛涛<br>　　驯扰朱门四五年，毛香足净主人怜。<br>　　无端咬著亲情客，不得红丝毯上眠。
◎卷.61【十离诗·笔离手】薛涛<br>　　越管宣毫始称情，红笺纸上撒花琼。<br>　　都缘用久锋头尽，不得羲之手里擎。
◎卷.62【十离诗·马离厩】薛涛<br>　　雪耳红毛浅碧蹄，追风曾到日东西。<br>　　为惊玉貌郎君坠，不得华轩更一嘶。
◎卷.63【十离诗·鹦鹉离笼】薛涛<br>　　陇西独自一孤身，飞去飞来上锦茵。<br>　　都缘出语无方便，不得笼中再唤人。
◎卷.64【十离诗·燕离巢】薛涛<br>　　出入朱门未忍抛，主人常爱语交交。<br>　　衔泥秽污珊瑚枕，不得梁间更垒巢。
◎卷.65【十离诗·珠离掌】薛涛<br>　　皎洁圆明内外通，清光似照水晶宫。<br>　　只缘一点玷相秽，不得终宵在掌中。
◎卷.66【十离诗·鱼离池】薛涛<br>　　跳跃深池四五秋，常摇朱尾弄纶钩。<br>　　无端摆断芙蓉朵，不得清波更一游。
◎卷.67【十离诗·鹰离鞲】薛涛<br>　　爪利如锋眼似铃，平原捉兔称高情。<br>　　无端窜向青云外，不得君王臂上擎。
◎卷.68【十离诗·竹离亭】薛涛<br>　　蓊郁新栽四五行，常将劲节负秋霜。<br>　　为缘春笋钻墙破，不得垂阴覆玉堂。
◎卷.69【十离诗·镜离台】薛涛<br>　　铸泻黄金镜始开，初生三五月裴回。<br>　　为遭无限尘蒙蔽，不得华堂上玉台。
◎卷.70【酬杜舍人】薛涛<br>　　双鱼底事到侬家，扑手新诗片片霞。<br>　　唱到白蘋洲畔曲，芙蓉空老蜀江花。
◎卷.71【筹边楼】薛涛<br>　　平临云鸟八窗秋，壮压西川四十州。<br>　　诸将莫贪羌族马，最高层处见边头。
◎卷.72【赠韦校书】薛涛<br>　　芸香误比荆山玉，那似登科甲乙年。<br>　　澹地鲜风将绮思，飘花散蕊媚青天。
◎卷.73【江月楼】薛涛<br>　　秋风仿佛吴江冷，鸥路参差夕阳影。垂虹纳纳卧谯门，<br>　　雉堞眈眈俯渔艇。阳安小儿拍手笑，使君幻出江南景。
◎卷.74【西岩】薛涛<br>　　凭阑却忆骑鲸客，把酒临风手自招。<br>　　细雨声中停去马，夕阳影里乱鸣蜩。
◎卷.75【罚赴边上武相公二首】薛涛<br>　　萤在荒芜月在天，萤飞岂到月轮边。<br>　　重光万里应相照，目断云霄信不传。<br>　　按辔岭头寒复寒，微风细雨彻心肝。<br>　　但得放儿归舍去，山水屏风永不看。
◎卷.76【寄旧诗与元微之】薛涛<br>　　诗篇调态人皆有，细腻风光我独知。月下咏花怜暗澹，<br>　　雨朝题柳为欹垂。长教碧玉藏深处，总向红笺写自随。<br>　　老大不能收拾得，与君开似教男儿。
◎卷.77【句】薛涛<br>　　枝迎南北鸟，叶送往来风。（涛八九岁知声律。一日，<br>　　其父郧指井梧曰：“庭除一古桐，耸干入云中。”涛应<br>　　声云云，父愀然久之。后果入乐籍。别本载田洙遇薛涛，<br>　　有落花联句、夜月联句、四时回文折齿曲，皆后人附会，<br>　　兹概不录）<br>第八百零四卷
◎卷.1【赋得江边柳（一作临江树）】鱼玄机<br>　　翠色连荒岸，烟姿入远楼。影铺秋水面，花落钓人头。<br>　　根老藏鱼窟，枝低系客舟。萧萧风雨夜，惊梦复添愁。
◎卷.2【赠邻女（一作寄李亿员外）】鱼玄机<br>　　羞日遮罗袖，愁春懒起妆。易求无价宝，难得有心郎。<br>　　枕上潜垂泪，花间暗断肠。自能窥宋玉，何必恨王昌。
◎卷.3【寄国香】鱼玄机<br>　　旦夕醉吟身，相思又此春。雨中寄书使，窗下断肠人。<br>　　山卷珠帘看，愁随芳草新。别来清宴上，几度落梁尘。
◎卷.4【寄题炼师】鱼玄机<br>　　霞彩剪为衣，添香出绣帏。芙蓉花叶□，山水帔□稀。<br>　　驻履闻莺语，开笼放鹤飞。高堂春睡觉，暮雨正霏霏。
◎卷.5【寄刘尚书】鱼玄机<br>　　八座镇雄军，歌谣满路新。汾川三月雨，晋水百花春。<br>　　囹圄长空锁，干戈久覆尘。儒僧观子夜，羁客醉红茵。<br>　　笔砚行随手，诗书坐绕身。小材多顾盼，得作食鱼人。
◎卷.6【浣纱庙】鱼玄机<br>　　吴越相谋计策多，浣纱神女已相和。一双笑靥才回面，<br>　　十万精兵尽倒戈。范蠡功成身隐遁，伍胥谏死国消磨。<br>　　只今诸暨长江畔，空有青山号苎萝。
◎卷.7【卖残牡丹】鱼玄机<br>　　临风兴叹落花频，芳意潜消又一春。应为价高人不问，<br>　　却缘香甚蝶难亲。红英只称生宫里，翠叶那堪染路尘。<br>　　及至移根上林苑，王孙方恨买无因。
◎卷.8【酬李学士寄簟】鱼玄机<br>　　珍簟新铺翡翠楼，泓澄玉水记方流。<br>　　唯应云扇情相似，同向银床恨早秋。
◎卷.9【情书（一作书情寄李子安）】鱼玄机<br>　　饮冰食檗志无功，晋水壶关在梦中。秦镜欲分愁堕鹊，<br>　　舜琴将弄怨飞鸿。井边桐叶鸣秋雨，窗下银灯暗晓风。<br>　　书信茫茫何处问，持竿尽日碧江空。
◎卷.10【闺怨】鱼玄机<br>　　蘼芜盈手泣斜晖，闻道邻家夫婿归。别日南鸿才北去，<br>　　今朝北雁又南飞。春来秋去相思在，秋去春来信息稀。<br>　　扃闭朱门人不到，砧声何事透罗帏。
◎卷.11【春情寄子安】鱼玄机<br>　　山路欹斜石磴危，不愁行苦苦相思。冰销远涧怜清韵，<br>　　雪远寒峰想玉姿。莫听凡歌春病酒，休招闲客夜贪棋。<br>　　如松匪石盟长在，比翼连襟会肯迟。虽恨独行冬尽日，<br>　　终期相见月圆时。别君何物堪持赠，泪落晴光一首诗。
◎卷.12【打球作】鱼玄机<br>　　坚圆净滑一星流，月杖争敲未拟休。无滞碍时从拨弄，<br>　　有遮栏处任钩留。不辞宛转长随手，却恐相将不到头。<br>　　毕竟入门应始了，愿君争取最前筹。
◎卷.13【暮春有感寄友人】鱼玄机<br>　　莺语惊残梦，轻妆改泪容。竹阴初月薄，江静晚烟浓。<br>　　湿觜衔泥燕，香须采蕊蜂。独怜无限思，吟罢亚枝松。
◎卷.14【冬夜寄温飞卿】鱼玄机<br>　　苦思搜诗灯下吟，不眠长夜怕寒衾。满庭木叶愁风起，<br>　　透幌纱窗惜月沈。疏散未闲终遂愿，盛衰空见本来心。<br>　　幽栖莫定梧桐处，暮雀啾啾空绕林。
◎卷.15【酬李郢夏日钓鱼回见示】鱼玄机<br>　　住处虽同巷，经年不一过。清词劝旧女，香桂折新柯。<br>　　道性欺冰雪，禅心笑绮罗。迹登霄汉上，无路接烟波。
◎卷.16【次韵西邻新居兼乞酒】鱼玄机<br>　　一首诗来百度吟，新情字字又声金。西看已有登垣意，<br>　　远望能无化石心。河汉期赊空极目，潇湘梦断罢调琴。<br>　　况逢寒节添乡思，叔夜佳醪莫独斟。
◎卷.17【和友人次韵】鱼玄机<br>　　何事能销旅馆愁，红笺开处见银钩。蓬山雨洒千峰小，<br>　　嶰谷风吹万叶秋。字字朝看轻碧玉，篇篇夜诵在衾裯。<br>　　欲将香匣收藏却，且惜时吟在手头。
◎卷.18【和新及第悼亡诗二首】鱼玄机<br>　　仙籍人间不久留，片时已过十经秋。鸳鸯帐下香犹暖，<br>　　鹦鹉笼中语未休。朝露缀花如脸恨，晚风欹柳似眉愁。<br>　　彩云一去无消息，潘岳多情欲白头。<br>　　一枝月桂和烟秀，万树江桃带雨红。<br>　　且醉尊前休怅望，古来悲乐与今同。
◎卷.19【游崇真观南楼，睹新及第题名处】鱼玄机<br>　　云峰满目放春晴，历历银钩指下生。<br>　　自恨罗衣掩诗句，举头空羡榜中名。
◎卷.20【愁思】鱼玄机<br>　　落叶纷纷暮雨和，朱丝独抚自清歌。放情休恨无心友，<br>　　养性空抛苦海波。长者车音门外有，道家书卷枕前多。<br>　　布衣终作云霄客，绿水青山时一过。
◎卷.21【秋怨】鱼玄机<br>　　自叹多情是足愁，况当风月满庭秋。<br>　　洞房偏与更声近，夜夜灯前欲白头。
◎卷.22【江行】鱼玄机<br>　　大江横抱武昌斜，鹦鹉洲前户万家。<br>　　画舸春眠朝未足，梦为蝴蝶也寻花。<br>　　烟花已入鸬鹚港，画舸犹沿鹦鹉洲。<br>　　醉卧醒吟都不觉，今朝惊在汉江头。
◎卷.23【闻李端公垂钓回寄赠】鱼玄机<br>　　无限荷香染暑衣，阮郎何处弄船归。<br>　　自惭不及鸳鸯侣，犹得双双近钓矶。
◎卷.24【题任处士创资福寺】鱼玄机<br>　　幽人创奇境，游客驻行程。粉壁空留字，莲宫未有名。<br>　　凿池泉自出，开径草重生。百尺金轮阁，当川豁眼明。
◎卷.25【题隐雾亭】鱼玄机<br>　　春花秋月入诗篇，白日清宵是散仙。<br>　　空卷珠帘不曾下，长移一榻对山眠。
◎卷.26【重阳阻雨】鱼玄机<br>　　满庭黄菊篱边拆，两朵芙蓉镜里开。<br>　　落帽台前风雨阻，不知何处醉金杯。
◎卷.27【早秋】鱼玄机<br>　　嫩菊含新彩，远山闲夕烟。凉风惊绿树，清韵入朱弦。<br>　　思妇机中锦，征人塞外天。雁飞鱼在水，书信若为传。
◎卷.28【感怀寄人】鱼玄机<br>　　恨寄朱弦上，含情意不任。早知云雨会，未起蕙兰心。<br>　　灼灼桃兼李，无妨国士寻。苍苍松与桂，仍羡世人钦。<br>　　月色苔阶净，歌声竹院深。门前红叶地，不扫待知音。
◎卷.29【期友人阻雨不至】鱼玄机<br>　　雁鱼空有信，鸡黍恨无期。闭户方笼月，褰帘已散丝。<br>　　近泉鸣砌畔，远浪涨江湄。乡思悲秋客，愁吟五字诗。
◎卷.30【访赵炼师不遇】鱼玄机<br>　　何处同仙侣，青衣独在家。暖炉留煮药，邻院为煎茶。<br>　　画壁灯光暗，幡竿日影斜。殷勤重回首，墙外数枝花。
◎卷.31【遣怀】鱼玄机<br>　　闲散身无事，风光独自游。断云江上月，解缆海中舟。<br>　　琴弄萧梁寺，诗吟庾亮楼。丛篁堪作伴，片石好为俦。<br>　　燕雀徒为贵，金银志不求。满杯春酒绿，对月夜窗幽。<br>　　绕砌澄清沼，抽簪映细流。卧床书册遍，半醉起梳头。
◎卷.32【寄飞卿】鱼玄机<br>　　阶砌乱蛩鸣，庭柯烟露清。月中邻乐响，楼上远山明。<br>　　珍簟凉风著，瑶琴寄恨生。嵇君懒书札，底物慰秋情。
◎卷.33【过鄂州】鱼玄机<br>　　柳拂兰桡花满枝，石城城下暮帆迟。折牌峰上三闾墓，<br>　　远火山头五马旗。白雪调高题旧寺，阳春歌在换新词。<br>　　莫愁魂逐清江去，空使行人万首诗。
◎卷.34【夏日山居】鱼玄机<br>　　移得仙居此地来，花丛自遍不曾栽。庭前亚树张衣桁，<br>　　坐上新泉泛酒杯。轩槛暗传深竹径，绮罗长拥乱书堆。<br>　　闲乘画舫吟明月，信任轻风吹却回。
◎卷.35【暮春即事】鱼玄机<br>　　深巷穷门少侣俦，阮郎唯有梦中留。香飘罗绮谁家席，<br>　　风送歌声何处楼。街近鼓鼙喧晓睡，庭闲鹊语乱春愁。<br>　　安能追逐人间事，万里身同不系舟。
◎卷.36【代人悼亡】鱼玄机<br>　　曾睹夭桃想玉姿，带风杨柳认蛾眉。珠归龙窟知谁见，<br>　　镜在鸾台话向谁。从此梦悲烟雨夜，不堪吟苦寂寥时。<br>　　西山日落东山月，恨想无因有了期。
◎卷.37【和人】鱼玄机<br>　　茫茫九陌无知己，暮去朝来典绣衣。宝匣镜昏蝉鬓乱，<br>　　博山炉暖麝烟微。多情公子春留句，少思文君昼掩扉。<br>　　莫惜羊车频列载，柳丝梅绽正芳菲。
◎卷.38【隔汉江寄子安】鱼玄机<br>　　江南江北愁望，相思相忆空吟。鸳鸯暖卧沙浦，<br>　　鸂鶒闲飞橘林。烟里歌声隐隐，渡头月色沈沈。<br>　　含情咫尺千里，况听家家远砧。
◎卷.39【寓言】鱼玄机<br>　　红桃处处春色，碧柳家家月明。楼上新妆待夜，<br>　　闺中独坐含情。芙蓉月下鱼戏，螮蝀天边雀声。<br>　　人世悲欢一梦，如何得作双成。
◎卷.40【江陵愁望寄子安】鱼玄机<br>　　枫叶千枝复万枝，江桥掩映暮帆迟。<br>　　忆君心似西江水，日夜东流无歇时。
◎卷.41【寄子安】鱼玄机<br>　　醉别千卮不浣愁，离肠百结解无由。蕙兰销歇归春圃，<br>　　杨柳东西绊客舟。聚散已悲云不定，恩情须学水长流。<br>　　有花时节知难遇，未肯厌厌醉玉楼。
◎卷.42【送别】鱼玄机<br>　　秦楼几夜惬心期，不料仙郎有别离。<br>　　睡觉莫言云去处，残灯一盏野蛾飞。
◎卷.43【迎李近仁员外】鱼玄机<br>　　今日喜时闻喜鹊，昨宵灯下拜灯花。<br>　　焚香出户迎潘岳，不羡牵牛织女家。
◎卷.44【送别】鱼玄机<br>　　水柔逐器知难定，云出无心肯再归。<br>　　惆怅春风楚江暮，鸳鸯一只失群飞。
◎卷.45【左名场自泽州至京，使人传语】鱼玄机<br>　　闲居作赋几年愁，王屋山前是旧游。诗咏东西千嶂乱，<br>　　马随南北一泉流。曾陪雨夜同欢席，别后花时独上楼。<br>　　忽喜扣门传语至，为怜邻巷小房幽。相如琴罢朱弦断，<br>　　双燕巢分白露秋。莫倦蓬门时一访，每春忙在曲江头。
◎卷.46【和人次韵】鱼玄机<br>　　喧喧朱紫杂人寰，独自清吟日色间。何事玉郎搜藻思，<br>　　忽将琼韵扣柴关。白花发咏惭称谢，僻巷深居谬学颜。<br>　　不用多情欲相见，松萝高处是前山。
◎卷.47【光、威、裒姊妹三人少孤而始妍乃有是作…因次其韵】鱼玄机<br>　　昔闻南国容华少，今日东邻姊妹三。妆阁相看鹦鹉赋，<br>　　碧窗应绣凤凰衫。红芳满院参差折，绿醑盈杯次第衔。<br>　　恐向瑶池曾作女，谪来尘世未为男。文姬有貌终堪比，<br>　　西子无言我更惭。一曲艳歌琴杳杳，四弦轻拨语喃喃。<br>　　当台竞斗青丝发，对月争夸白玉簪。小有洞中松露滴，<br>　　大罗天上柳烟含。但能为雨心长在，不怕吹箫事未谙。<br>　　阿母几嗔花下语，潘郎曾向梦中参。暂持清句魂犹断，<br>　　若睹红颜死亦甘。怅望佳人何处在，行云归北又归南。
◎卷.48【折杨柳】鱼玄机<br>　　朝朝送别泣花钿，折尽春风杨柳烟。<br>　　愿得西山无树木，免教人作泪悬悬。
◎卷.49【句】鱼玄机<br>　　焚香登玉坛，端简礼金阙。<br>　　明月照幽隙，清风开短襟。（《狱中作》）<br>　　绮陌春望远，瑶徽春兴多。<br>　　殷勤不得语，红泪一双流。<br>　　云情自郁争同梦，仙貌长芳又胜花。（以上俱见《纪事》）<br>第八百零五卷
◎卷.1【湖上卧病喜陆鸿渐至】李冶<br>　　昔去繁霜月，今来苦雾时。相逢仍卧病，欲语泪先垂。<br>　　强劝陶家酒，还吟谢客诗。偶然成一醉，此外更何之。
◎卷.2【寄校书七兄（一作送韩校书）】李冶<br>　　无事乌程县，蹉跎岁月馀。不知芸阁吏，寂寞竟何如。<br>　　远水浮仙棹，寒星伴使车。因过大雷岸，莫忘八行书。
◎卷.3【寄朱放（一作昉）】李冶<br>　　望水试登山，山高湖又阔。相思无晓夕，相望经年月。<br>　　郁郁山木荣，绵绵野花发。别后无限情，相逢一时说。
◎卷.4【送韩揆之江西（一作送阎伯钧往江州）】李冶<br>　　相看指杨柳，别恨转依依。万里江西水，孤舟何处归。<br>　　湓城潮不到，夏口信应稀。唯有衡阳雁，年年来去飞。
◎卷.5【道意寄崔侍郎】李冶<br>　　莫漫恋浮名，应须薄宦情。百年齐旦暮，前事尽虚盈。<br>　　愁鬓行看白，童颜学未成。无过天竺国，依止古先生。
◎卷.6【从萧叔子听弹琴，赋得三峡流泉歌】李冶<br>　　妾家本住巫山云，巫山流泉常自闻。玉琴弹出转寥夐，<br>　　直是当时梦里听。三峡迢迢几千里，一时流入幽闺里。<br>　　巨石崩崖指下生，飞泉走浪弦中起。初疑愤怒含雷风，<br>　　又似呜咽流不通。回湍曲濑势将尽，时复滴沥平沙中。<br>　　忆昔阮公为此曲，能令仲容听不足。一弹既罢复一弹，<br>　　愿作流泉镇相续。
◎卷.7【相思怨】李冶<br>　　人道海水深，不抵相思半。海水尚有涯，相思渺无畔。<br>　　携琴上高楼，楼虚月华满。弹著相思曲，弦肠一时断。
◎卷.8【感兴】李冶<br>　　朝云暮雨镇相随，去雁来人有返期。玉枕只知长下泪，<br>　　银灯空照不眠时。仰看明月翻含意，俯眄流波欲寄词。<br>　　却忆初闻凤楼曲，教人寂寞复相思。
◎卷.9【恩命追入，留别广陵故人】李冶<br>　　无才多病分龙钟，不料虚名达九重。仰愧弹冠上华发，<br>　　多惭拂镜理衰容。驰心北阙随芳草，极目南山望旧峰。<br>　　桂树不能留野客，沙鸥出浦谩相逢。
◎卷.10【八至】李冶<br>　　至近至远东西，至深至浅清溪。<br>　　至高至明日月，至亲至疏夫妻。
◎卷.11【送阎二十六赴剡县】李冶<br>　　流水阊门外，孤舟日复西。离情遍芳草，无处不萋萋。<br>　　妾梦经吴苑，君行到剡溪。归来重相访，莫学阮郎迷。
◎卷.12【得阎伯钧书】李冶<br>　　情来对镜懒梳头，暮雨萧萧庭树秋。<br>　　莫怪阑干垂玉箸，只缘惆怅对银钩。
◎卷.13【结素鱼贻友人】李冶<br>　　尺素如残雪，结为双鲤鱼。欲知心里事，看取腹中书。
◎卷.14【偶居】李冶<br>　　心远浮云知不还，心云并在有无间。<br>　　狂风何事相摇荡，吹向南山复北山。
◎卷.15【明月夜留别】李冶<br>　　离人无语月无声，明月有光人有情。<br>　　别后相思人似月，云间水上到层城。
◎卷.16【春闺怨】李冶<br>　　百尺井栏上，数株桃已红。念君辽海北，抛妾宋家东。
◎卷.17【句】李冶<br>　　经时未架却，心绪乱纵横。（季兰五六岁时，其父抱于庭，<br>　　令咏蔷薇云云。父恚曰：“必失行妇也。”后竟如其言）<br>　　已看云鬟散，更念木枯荣。（《卧病》）<br>　　鞞鼓喧行选，旌旗拂座隅。（《陷贼寄故人》）<br>　　不睹河阳一县花，空见青山三两点。（《寄房明府》，<br>　　以上俱见《吟窗杂录》）
◎卷.18【寄洛中诸姊】元淳<br>　　旧国经年别，关河万里思。题诗凭雁翼，望月想蛾眉。<br>　　白发愁偏觉，归心梦独知。谁堪离乱处，掩泪向南枝。
◎卷.19【秦中春望】元淳<br>　　凤楼春望好，宫阙一重重。上苑雨中树，终南霁后峰。<br>　　落花行处遍，佳气晚来浓。喜见休明代，霓裳蹑道踪。
◎卷.20【句】元淳<br>　　弟兄俱已尽，松柏问何人。（《寄洛中姊妹》）<br>　　闻道茂陵山水好，碧溪流水有桃源。（《寄杨女冠》）<br>　　赤城峭壁无人到，丹灶芝田有鹤来。（霍师妹游天台）三千宫女露蛾眉，笑煮黄金日月迟。（《寓言》，<br>　　以上俱见《吟窗杂录》）
◎卷.21【舟夜一章】海印<br>　　水色连天色，风声益浪声。旅人归思苦，渔叟梦魂惊。<br>　　举棹云先到，移舟月逐行。旋吟诗句罢，犹见远山横。<br>第八百零六卷
◎卷.1【诗三百三首】寒山<br>　　凡读我诗者，心中须护净。悭贪继日廉，谄曲登时正。<br>　　驱遣除恶业，归依受真性。今日得佛身，急急如律令。<br>　　重岩我卜居，鸟道绝人迹。庭际何所有，白云抱幽石。<br>　　住兹凡几年，屡见春冬易。寄语钟鼎家，虚名定无益。<br>　　可笑寒山道，而无车马踪。联谿难记曲，叠嶂不知重。<br>　　泣露千般草，吟风一样松。此时迷径处，形问影何从。<br>　　吾家好隐沦，居处绝嚣尘。践草成三径，瞻云作四邻。<br>　　助歌声有鸟，问法语无人。今日娑婆树，几年为一春。<br>　　琴书须自随，禄位用何为。投辇从贤妇，巾车有孝儿。<br>　　风吹曝麦地，水溢沃鱼池。常念鹪鹩鸟，安身在一枝。<br>　　弟兄同五郡，父子本三州。欲验飞凫集，须征白兔游。<br>　　灵瓜梦里受，神橘座中收。乡国何迢递，同鱼寄水流。<br>　　一为书剑客，二遇圣明君。东守文不赏，西征武不勋。<br>　　学文兼学武，学武兼学文。今日既老矣，馀生不足云。<br>　　庄子说送终，天地为棺椁。吾归此有时，唯须一番箔。<br>　　死将喂青蝇，吊不劳白鹤。饿著首阳山，生廉死亦乐。<br>　　人问寒山道，寒山路不通。夏天冰未释，日出雾朦胧。<br>　　似我何由届，与君心不同。君心若似我，还得到其中。<br>　　天生百尺树，剪作长条木。可惜栋梁材，抛之在幽谷。<br>　　年多心尚劲，日久皮渐秃。识者取将来，犹堪柱马屋。<br>　　驱马度荒城，荒城动客情。高低旧雉堞，大小古坟茔。<br>　　自振孤蓬影，长凝拱木声。所嗟皆俗骨，仙史更无名。<br>　　鹦鹉宅西国，虞罗捕得归。美人朝夕弄，出入在庭帏。<br>　　赐以金笼贮，扃哉损羽衣。不如鸿与鹤，飖飏入云飞。<br>　　玉堂挂珠帘，中有婵娟子。其貌胜神仙，容华若桃李。<br>　　东家春雾合，西舍秋风起。更过三十年，还成苷蔗滓。<br>　　城中娥眉女，珠珮珂珊珊。鹦鹉花前弄，琵琶月下弹。<br>　　长歌三月响，短舞万人看。未必长如此，芙蓉不耐寒。<br>　　父母续经多，田园不羡他。妇摇机轧轧，儿弄口ex々。<br>　　拍手摧花舞，支颐听鸟歌。谁当来叹赏，樵客屡经过。<br>　　家住绿岩下，庭芜更不芟。新藤垂缭绕，古石竖巉岩。<br>　　山果猕猴摘，池鱼白鹭衔。仙书一两卷，树下读喃喃。<br>　　四时无止息，年去又年来。万物有代谢，九天无朽摧。<br>　　东明又西暗，花落复花开。唯有黄泉客，冥冥去不回。<br>　　岁去换愁年，春来物色鲜。山花笑渌水，岩岫舞青烟。<br>　　蜂蝶自云乐，禽鱼更可怜。朋游情未已，彻晓不能眠。<br>　　手笔太纵横，身材极瑰玮。生为有限身，死作无名鬼。<br>　　自古如此多，君今争奈何。可来白云里，教尔紫芝歌。<br>　　欲得安身处，寒山可长保。微风吹幽松，近听声逾好。<br>　　下有斑白人，喃喃读黄老。十年归不得，忘却来时道。<br>　　俊杰马上郎，挥鞭指绿杨。谓言无死日，终不作梯航。<br>　　四运花自好，一朝成萎黄。醍醐与石蜜，至死不能尝。<br>　　有一餐霞子，其居讳俗游。论时实萧爽，在夏亦如秋。<br>　　幽涧常沥沥，高松风飕飕。其中半日坐，忘却百年愁。<br>　　妾在邯郸住，歌声亦抑扬。赖我安居处，此曲旧来长。<br>　　既醉莫言归，留连日未央。儿家寝宿处，绣被满银床。<br>　　快搒三翼舟，善乘千里马。莫能造我家，谓言最幽野。<br>　　岩岫深嶂中，云雷竟日下。自非孔丘公，无能相救者。<br>　　智者君抛我，愚者我抛君。非愚亦非智，从此断相闻。<br>　　入夜歌明月，侵晨舞白云。焉能拱口手，端坐鬓纷纷。<br>　　有鸟五色彣，栖桐食竹实。徐动合礼仪，和鸣中音律。<br>　　昨来何以至，为吾暂时出。傥闻弦歌声，作舞欣今日。<br>　　茅栋野人居，门前车马疏。林幽偏聚鸟，溪阔本藏鱼。<br>　　山果携儿摘，皋田共妇锄。家中何所有，唯有一床书。<br>　　登陟寒山道，寒山路不穷。谿长石磊磊，涧阔草濛濛。<br>　　苔滑非关雨，松鸣不假风。谁能超世累，共坐白云中。<br>　　六极常婴困，九维徒自论。有才遗草泽，无艺闭蓬门。<br>　　日上岩犹暗，烟消谷尚昏。其中长者子，个个总无裈。<br>　　白云高嵯峨，渌水荡潭波。此处闻渔父，时时鼓棹歌。<br>　　声声不可听，令我愁思多。谁谓雀无角，其如穿屋何。<br>　　杳杳寒山道，落落冷涧滨。啾啾常有鸟，寂寂更无人。<br>　　碛碛风吹面，纷纷雪积身。朝朝不见日，岁岁不知春。<br>　　少年何所愁，愁见鬓毛白。白更何所愁，愁见日逼迫。<br>　　移向东岱居，配守北邙宅。何忍出此言，此言伤老客。<br>　　闻道愁难遣，斯言谓不真。昨朝曾趁却，今日又缠身。<br>　　月尽愁难尽，年新愁更新。谁知席帽下，元是昔愁人。<br>　　两龟乘犊车，蓦出路头戏。一蛊从傍来，苦死欲求寄。<br>　　不载爽人情，始载被沈累。弹指不可论，行恩却遭刺。<br>　　三月蚕犹小，女人来采花。隈墙弄蝴蝶，临水掷虾蟆。<br>　　罗袖盛梅子，金鎞挑笋芽。斗论多物色，此地胜余家。<br>　　东家一老婆，富来三五年。昔日贫于我，今笑我无钱。<br>　　渠笑我在后，我笑渠在前。相笑傥不止，东边复西边。<br>　　富儿多鞅掌，触事难祇承。仓米已赫赤，不贷人斗升。<br>　　转怀钩距意，买绢先拣绫。若至临终日，吊客有苍蝇。<br>　　余曾昔睹聪明士，博达英灵无比伦。一选嘉名喧宇宙，<br>　　五言诗句越诸人。为官治化超先辈，直为无能继后尘。<br>　　忽然富贵贪财色，瓦解冰消不可陈。<br>　　白鹤衔苦桃，千里作一息。欲往蓬莱山，将此充粮食。<br>　　未达毛摧落，离群心惨恻。却归旧来巢，妻子不相识。<br>　　惯居幽隐处，乍向国清中。时访丰干道，仍来看拾公。<br>　　独回上寒岩，无人话合同。寻究无源水，源穷水不穷。<br>　　生前大愚痴，不为今日悟。今日如许贫，总是前生作。<br>　　今生又不修，来生还如故。两岸各无船，渺渺难济渡。<br>　　璨璨卢家女，旧来名莫愁。贪乘摘花马，乐搒采莲舟。<br>　　膝坐绿熊席，身披青凤裘。哀伤百年内，不免归山丘。<br>　　低眼邹公妻，邯郸杜生母。二人同老少，一种好面首。<br>　　昨日会客场，恶衣排在后。只为著破裙，吃他残czwW。<br>　　独卧重岩下，蒸云昼不消。室中虽暡叆，心里绝喧嚣。<br>　　梦去游金阙，魂归度石桥。抛除闹我者，历历树间瓢。<br>　　夫物有所用，用之各有宜。用之若失所，一缺复一亏。<br>　　圆凿而方枘，悲哉空尔为。骅骝将捕鼠，不及跛猫儿。<br>　　谁家长不死，死事旧来均。始忆八尺汉，俄成一聚尘。<br>　　黄泉无晓日，青草有时春。行到伤心处，松风愁杀人。<br>　　骝马珊瑚鞭，驱驰洛阳道。自矜美少年，不信有衰老。<br>　　白发会应生，红颜岂长保。但看北邙山，个是蓬莱岛。<br>　　竟日常如醉，流年不暂停。埋著蓬蒿下，晓月何冥冥。<br>　　骨肉消散尽，魂魄几凋零。遮莫咬铁口，无因读老经。<br>　　一向寒山坐，淹留三十年。昨来访亲友，太半入黄泉。<br>　　渐减如残烛，长流似逝川。今朝对孤影，不觉泪双悬。<br>　　相唤采芙蓉，可怜清江里。游戏不觉暮，屡见狂风起。<br>　　浪捧鸳鸯儿，波摇鸂鶒子。此时居舟楫，浩荡情无已。<br>　　吾心似秋月，碧潭清皎洁。无物堪比伦，教我如何说。<br>　　垂柳暗如烟，飞花飘似霰。夫居离妇州，妇住思夫县。<br>　　各在天一涯，何时得相见。寄语明月楼，莫贮双飞燕。<br>　　有酒相招饮，有肉相呼吃。黄泉前后人，少壮须努力。<br>　　玉带暂时华，金钗非久饰。张翁与郑婆，一去无消息。<br>　　可怜好丈夫，身体极棱棱。春秋未三十，才艺百般能。<br>　　金羁逐侠客，玉馔集良朋。唯有一般恶，不传无尽灯。<br>　　桃花欲经夏，风月催不待。访觅汉时人，能无一个在。<br>　　朝朝花迁落，岁岁人移改。今日扬尘处，昔时为大海。<br>　　我见东家女，年可有十八。西舍竞来问，愿姻夫妻活。<br>　　烹羊煮众命，聚头作淫杀。含笑乐呵呵，啼哭受殃抉。<br>　　田舍多桑园，牛犊满厩辙。肯信有因果，顽皮早晚裂。<br>　　眼看消磨尽，当头各自活。纸袴瓦作裈，到头冻饿杀。<br>　　我见百十狗，个个毛狰狞。卧者渠自卧，行者渠自行。<br>　　投之一块骨，相与啀喍争。良由为骨少，狗多分不平。<br>　　极目兮长望，白云四茫茫。鸱鸦饱腲腇，鸾凤饥彷徨。<br>　　骏马放石碛，蹇驴能至堂。天高不可问，鹪鵊在沧浪。<br>　　洛阳多女儿，春日逞华丽。共折路边花，各持插高髻。<br>　　髻高花匼匝，人见皆睥睨。别求醦醦怜，将归见夫婿。<br>　　春女衒容仪，相将南陌陲。看花愁日晚，隐树怕风吹。<br>　　年少从傍来，白马黄金羁。何须久相弄，儿家夫婿知。<br>　　群女戏夕阳，风来满路香。缀裙金蛱蝶，插髻玉鸳鸯。<br>　　角婢红罗缜，阉奴紫锦裳。为观失道者，鬓白心惶惶。<br>　　若人逢鬼魅，第一莫惊懅。捺硬莫采渠，呼名自当去。<br>　　烧香请佛力，礼拜求僧助。蚊子叮铁牛，无渠下觜处。<br>　　浩浩黄河水，东流长不息。悠悠不见清，人人寿有极。<br>　　苟欲乘白云，曷由生羽翼。唯当鬒发时，行住须努力。<br>　　乘兹朽木船，采彼纴婆子。行至大海中，波涛复不止。<br>　　唯赍一宿粮，去岸三千里。烦恼从何生，愁哉缘苦起。<br>　　默默永无言，后生何所述。隐居在林薮，智日何由出。<br>　　枯槁非坚卫，风霜成夭疾。土牛耕石田，未有得稻日。<br>　　山中何太冷，自古非今年。沓嶂恒凝雪，幽林每吐烟。<br>　　草生芒种后，叶落立秋前。此有沈迷客，窥窥不见天。<br>　　山客心悄悄，常嗟岁序迁。辛勤采芝朮，搜斥讵成仙。<br>　　庭廓云初卷，林明月正圆。不归何所为，桂树相留连。<br>　　有人兮山楹，云卷兮霞缨。秉芳兮欲寄，路漫漫兮难征。<br>　　心惆怅兮狐疑，年老已无成。众喔咿斯，蹇独立兮忠贞。<br>　　猪吃死人肉，人吃死猪肠。猪不嫌人臭，人反道猪香。<br>　　猪死抛水内，人死掘土藏。彼此莫相啖，莲花生沸汤。<br>　　快哉混沌身，不饭复不尿。遭得谁钻凿，因兹立九窍。<br>　　朝朝为衣食，岁岁愁租调。千个争一钱，聚头亡命叫。<br>　　啼哭缘何事，泪如珠子颗。应当有别离，复是遭丧祸。<br>　　所为在贫穷，未能了因果。冢间瞻死尸，六道不干我。<br>　　妇女慵经织，男夫懒耨田。轻浮耽挟弹，跕躧拈抹弦。<br>　　冻骨衣应急，充肠食在先。今谁念于汝，苦痛哭苍天。<br>　　不行真正道，随邪号行婆。口惭神佛少，心怀嫉妒多。<br>　　背后噇鱼肉，人前念佛陀。如此修身处，难应避奈何。<br>　　世有一等愚，茫茫恰似驴。还解人言语，贪淫状若猪。<br>　　险巇难可测，实语却成虚。谁能共伊语，令教莫此居。<br>　　有汉姓傲慢，名贪字不廉。一身无所解，百事被他嫌。<br>　　死恶黄连苦，生怜白蜜甜。吃鱼犹未止，食肉更无厌。<br>　　纵你居犀角，饶君带虎睛。桃枝将辟秽，蒜壳取为璎。<br>　　暖腹茱萸酒，空心枸杞羹。终归不免死，浪自觅长生。<br>　　卜择幽居地，天台更莫言。猿啼谿雾冷，岳色草门连。<br>　　折叶覆松室，开池引涧泉。已甘休万事，采蕨度残年。<br>　　益者益其精，可名为有益。易者易其形，是名之有易。<br>　　能益复能易，当得上仙籍。无益复无易，终不免死厄。<br>　　徒劳说三史，浪自看五经。洎老检黄籍，依前住白丁。<br>　　筮遭连蹇卦，生主虚危星。不及河边树，年年一度青。<br>　　碧涧泉水清，寒山月华白。默知神自明，观空境逾寂。<br>　　我今有一襦，非罗复非绮。借问作何色，不红亦不紫。<br>　　夏天将作衫，冬天将作被。冬夏递互用，长年只这是。<br>　　白拂栴檀柄，馨香竟日闻。柔和如卷雾，摇拽似行云。<br>　　礼奉宜当暑，高提复去尘。时时方丈内，将用指迷人。<br>　　贪爱有人求快活，不知祸在百年身。但看阳焰浮沤水，<br>　　便觉无常败坏人。丈夫志气直如铁，无曲心中道自真。<br>　　行密节高霜下竹，方知不枉用心神。<br>　　多少般数人，百计求名利。心贪觅荣华，经营图富贵。<br>　　心未片时歇，奔突如烟气。家眷实团圆，一呼百诺至。<br>　　不过七十年，冰消瓦解置。死了万事休，谁人承后嗣。<br>　　水浸泥弹丸，方知无意智。<br>　　贪人好聚财，恰如枭爱子。子大而食母，财多还害己。<br>　　散之即福生，聚之即祸起。无财亦无祸，鼓翼青云里。<br>　　去家一万里，提剑击匈奴。得利渠即死，失利汝即殂。<br>　　渠命既不惜，汝命亦何辜。教汝百胜术，不贪为上谟。<br>　　瞋是心中火，能烧功德林。欲行菩萨道，忍辱护真心。<br>　　汝为埋头痴兀兀，爱向无明罗刹窟。再三劝你早修行，<br>　　是你顽痴心恍惚。不肯信受寒山语，转转倍加业汩汩。<br>　　直待斩首作两段，方知自身奴贼物。<br>　　恶趣甚茫茫，冥冥无日光。人间八百岁，未抵半宵长。<br>　　此等诸痴子，论情甚可伤。劝君求出离，认取法中王。<br>　　世有多解人，愚痴徒苦辛。不求当来善，唯知造恶因。<br>　　五逆十恶辈，三毒以为亲。一死入地狱，长如镇库银。<br>　　天高高不穷，地厚厚无极。动物在其中，凭兹造化力。<br>　　争头觅饱暖，作计相啖食。因果都未详，盲儿问乳色。<br>　　天下几种人，论时色数有。贾婆如许夫，黄老元无妇。<br>　　卫氏儿可怜，钟家女极丑。渠若向西行，我便东边走。<br>　　贤士不贪婪，痴人好炉冶。麦地占他家，竹园皆我者。<br>　　努膊觅钱财，切齿驱奴马。须看郭门外，垒垒松柏下。<br>　　唝唝买鱼肉，担归喂妻子。何须杀他命，将来活汝己。<br>　　此非天堂缘，纯是地狱滓。徐六语破堆，始知没道理。<br>　　有人把椿树，唤作白栴檀。学道多沙数，几个得泥丸。<br>　　弃金却担草，谩他亦自谩。似聚砂一处，成团也大难。<br>　　蒸砂拟作饭，临渴始掘井。用力磨碌砖，那堪将作镜。<br>　　佛说元平等，总有真如性。但自审思量，不用闲争竞。<br>　　推寻世间事，子细总皆知。凡事莫容易，尽爱讨便宜。<br>　　护即弊成好，毁即是成非。故知杂滥口，背面总由伊。<br>　　冷暖我自量，不信奴唇皮。<br>　　蹭蹬诸贫士，饥寒成至极。闲居好作诗，札札用心力。<br>　　贱他言孰采，劝君休叹息。题安糊饼上，乞狗也不吃。<br>　　欲识生死譬，且将冰水比。水结即成冰，冰消返成水。<br>　　已死必应生，出生还复死。冰水不相伤，生死还双美。<br>　　寻思少年日，游猎向平陵。国使职非愿，神仙未足称。<br>　　联翩骑白马，喝兔放苍鹰。不觉大流落，皤皤谁见矜。<br>　　偃息深林下，从生是农夫。立身既质直，出语无谄谀。<br>　　保我不鉴璧，信君方得珠。焉能同泛滟，极目波上凫。<br>　　不须攻人恶，何用伐己善。行之则可行，卷之则可卷。<br>　　禄厚忧积大，言深虑交浅。闻兹若念兹，小子当自见。<br>　　富儿会高堂，华灯何炜煌。此时无烛者，心愿处其傍。<br>　　不意遭排遣，还归暗处藏。益人明讵损，顿讶惜馀光。<br>　　世有聪明士，勤苦探幽文。三端自孤立，六艺越诸君。<br>　　神气卓然异，精彩超众群。不识个中意，逐境乱纷纷。<br>　　层层山水秀，烟霞锁翠微。岚拂纱巾湿，露沾蓑草衣。<br>　　足蹑游方履，手执古藤枝。更观尘世外，梦境复何为。<br>　　满卷才子诗，溢壶圣人酒。行爱观牛犊，坐不离左右。<br>　　霜露入茅檐，月华明瓮牖。此时吸两瓯，吟诗五百首。<br>　　施家有两儿，以艺干齐楚。文武各自备，托身为得所。<br>　　孟公问其术，我子亲教汝。秦卫两不成，失时成龃龉。<br>　　止宿鸳鸯鸟，一雄兼一雌。衔花相共食，刷羽每相随。<br>　　戏入烟霄里，宿归沙岸湄。自怜生处乐，不夺凤凰池。<br>　　或有衒行人，才艺过周孔。见罢头兀兀，看时身侗侗。<br>　　绳牵未肯行，锥刺犹不动。恰似羊公鹤，可怜生氃氋。<br>　　少小带经锄，本将兄共居。缘遭他辈责，剩被自妻疏。<br>　　抛绝红尘境，常游好阅书。谁能借斗水，活取辙中鱼。<br>　　变化计无穷，生死竟不止。三途鸟雀身，五岳龙鱼已。<br>　　世浊作fh羺时清为騄耳。前回是富儿，今度成贫士。<br>　　书判全非弱，嫌身不得官。铨曹被拗折，洗垢觅疮瘢。<br>　　必也关天命，今冬更试看。盲儿射雀目，偶中亦非难。<br>　　贫驴欠一尺，富狗剩三寸。若分贫不平，中半富与困。<br>　　始取驴饱足，却令狗饥顿。为汝熟思量，令我也愁闷。<br>　　柳郎八十二，蓝嫂一十八。夫妻共百年，相怜情狡猾。<br>　　弄璋字乌cY，掷瓦名婠妠。屡见枯杨荑，常遭青女杀。<br>　　大有饥寒客，生将兽鱼殊。长存磨石下，时哭路边隅。<br>　　累日空思饭，经冬不识襦。唯赍一束草，并带五升麸。<br>　　赫赫谁垆肆，其酒甚浓厚。可怜高幡帜，极目平升斗。<br>　　何意讶不售，其家多猛狗。童子欲来沽，狗咬便是走。<br>　　吁嗟浊滥处，罗刹共贤人。谓是等流类，焉知道不亲。<br>　　狐假师子势，诈妄却称珍。铅矿入炉冶，方知金不知。<br>　　田家避暑月，斗酒共谁欢。杂杂排山果，疏疏围酒樽。<br>　　芦莦将代席，蕉叶且充盘。醉后支颐坐，须弥小弹丸。<br>　　个是何措大，时来省南院。年可三十馀，曾经四五选。<br>　　囊里无青蚨，箧中有黄绢。行到食店前，不敢暂回面。<br>　　为人常吃用，爱意须悭惜。老去不自由，渐被他推斥。<br>　　送向荒山头，一生愿虚掷。亡羊罢补牢，失意终无极。<br>　　浪造凌霄阁，虚登百尺楼。养生仍夭命，诱读讵封侯。<br>　　不用从黄口，何须厌白头。未能端似箭，且莫曲如钩。<br>　　云山叠叠连天碧，路僻林深无客游。远望孤蟾明皎皎，<br>　　近闻群鸟语啾啾。老夫独坐栖青嶂，少室闲居任白头。<br>　　可叹往年与今日，无心还似水东流。<br>　　富贵疏亲聚，只为多钱米。贫贱骨肉离，非关少兄弟。<br>　　急须归去来，招贤阁未启。浪行朱雀街，踏破皮鞋底。<br>　　我见一痴汉，仍居三两妇。养得八九儿，总是随宜手。<br>　　丁防是新差，资财非旧有。黄蘖作驴鞦，始知苦在后。<br>　　新谷尚未熟，旧谷今已无。就贷一斗许，门外立踟蹰。<br>　　夫出教问妇，妇出遣问夫。悭惜不救乏，财多为累愚。<br>　　大有好笑事，略陈三五个。张公富奢华，孟子贫轗轲。<br>　　只取侏儒饱，不怜方朔饿。巴歌唱者多，白雪无人和。<br>　　老翁娶少妇，发白妇不耐。老婆嫁少夫，面黄夫不爱。<br>　　老翁娶老婆，一一无弃背。少妇嫁少夫，两两相怜态。<br>　　雍容美少年，博览诸经史。尽号曰先生，皆称为学士。<br>　　未能得官职，不解秉耒耜。冬披破布衫，盖是书误己。<br>　　鸟语情不堪，其时卧草庵。樱桃红烁烁，杨柳正毵毵。<br>　　旭日衔青嶂，晴云洗渌潭。谁知出尘俗，驭上寒山南。<br>　　昨日何悠悠，场中可怜许。上为桃李径，下作兰荪渚。<br>　　复有绮罗人，舍中翠毛羽。相逢欲相唤，脉脉不能语。<br>　　丈夫莫守困，无钱须经纪。养得一牸牛，生得五犊子。<br>　　犊子又生儿，积数无穷已。寄语陶朱公，富与君相似。<br>　　之子何惶惶，卜居须自审。南方瘴疠多，北地风霜甚。<br>　　荒陬不可居，毒川难可饮。魂兮归去来，食我家园葚。<br>　　昨夜梦还家，见妇机中织。驻梭如有思，擎梭似无力。<br>　　呼之回面视，况复不相识。应是别多年，鬓毛非旧色。<br>　　人生不满百，常怀千载忧。自身病始可，又为子孙愁。<br>　　下视禾根土，上看桑树头。秤锤落东海，到底始知休。<br>　　世有一等流，悠悠似木头。出语无知解，云我百不忧。<br>　　问道道不会，问佛佛不求。子细推寻著，茫然一场愁。<br>　　董郎年少时，出入帝京里。衫作嫩鹅黄，容仪画相似。<br>　　常骑踏雪马，拂拂红尘起。观者满路傍，个是谁家子。<br>　　个是谁家子，为人大被憎。痴心常愤愤，肉眼醉瞢瞢。<br>　　见佛不礼佛，逢僧不施僧。唯知打大脔，除此百无能。<br>　　人以身为本，本以心为柄。本在心莫邪，心邪丧本命。<br>　　未能免此殃，何言懒照镜。不念金刚经，却令菩萨病。<br>　　城北仲家翁，渠家多酒肉。仲翁妇死时，吊客满堂屋。<br>　　仲翁自身亡，能无一人哭。吃他杯脔者，何太冷心腹。<br>　　下愚读我诗，不解却嗤诮。中庸读我诗，思量云甚要。<br>　　上贤读我诗，把著满面笑。杨修见幼妇，一览便知妙。<br>　　自有悭惜人，我非悭惜辈。衣单为舞穿，酒尽缘歌啐。<br>　　当取一腹饱，莫令两脚儽。蓬蒿钻髑髅，此日君应悔。<br>　　我行经古坟，泪尽嗟存没。冢破压黄肠，棺穿露白骨。<br>　　欹斜有瓮瓶，掁拨无簪笏。风至揽其中，灰尘乱ej々。<br>　　夕阳赫西山，草木光晔晔。复有朦胧处，松萝相连接。<br>　　此中多伏虎，见我奋迅鬣。手中无寸刃，争不惧慑慑。<br>　　出身既扰扰，世事非一状。未能舍流俗，所以相追访。<br>　　昨吊徐五死，今送刘三葬。终日不得闲，为此心凄怆。<br>　　有乐且须乐，时哉不可失。虽云一百年，岂满三万日。<br>　　寄世是须臾，论钱莫啾唧。孝经末后章，委曲陈情毕。<br>　　独坐常忽忽，情怀何悠悠。山腰云缦缦，谷口风飕飕。<br>　　猿来树袅袅，鸟入林啾啾。时催鬓飒飒，岁尽老惆惆。<br>　　一人好头肚，六艺尽皆通。南见驱归北，西风趁向东。<br>　　长漂如泛萍，不息似飞蓬。问是何等色，姓贫名曰穷。<br>　　他贤君即受，不贤君莫与。君贤他见容，不贤他亦拒。<br>　　嘉善矜不能，仁徒方得所。劝逐子张言，抛却卜商语。<br>　　俗薄真成薄，人心个不同。殷翁笑柳老，柳老笑殷翁。<br>　　何故两相笑，俱行譣诐中。装车竞嵽嵲，翻载各泷涷。<br>　　是我有钱日，恒为汝贷将。汝今既饱暖，见我不分张。<br>　　须忆汝欲得，似我今承望。有无更代事，劝汝熟思量。<br>　　人生一百年，佛说十二部。慈悲如野鹿，瞋忿似家狗。<br>　　家狗趁不去，野鹿常好走。欲伏猕猴心，须听狮子吼。<br>　　教汝数般事，思量知我贤。极贫忍卖屋，才富须买田。<br>　　空腹不得走，枕头须莫眠。此言期众见，挂在日东边。<br>　　寒山多幽奇，登者皆恒慑。月照水澄澄，风吹草猎猎。<br>　　凋梅雪作花，杌木云充叶。触雨转鲜灵，非晴不可涉。<br>　　有树先林生，计年逾一倍。根遭陵谷变，叶被风霜改。<br>　　咸笑外凋零，不怜内文采。皮肤脱落尽，唯有贞实在。<br>　　寒山有裸虫，身白而头黑。手把两卷书，一道将一德。<br>　　住不安釜灶，行不赍衣裓。常持智慧剑，拟破烦恼贼。<br>　　有人畏白首，不肯舍朱绂。采药空求仙，根苗乱挑掘。<br>　　数年无效验，痴意瞋怫郁。猎师披袈裟，元非汝使物。<br>　　昔时可可贫，今朝最贫冻。作事不谐和，触途成倥偬。<br>　　行泥屡脚屈，坐社频腹痛。失却斑猫儿，老鼠围饭瓮。<br>　　我见世间人，堂堂好仪相。不报父母恩，方寸底模样。<br>　　欠负他人钱，蹄穿始惆怅。个个惜妻儿，爷娘不供养。<br>　　兄弟似冤家，心中长怅怏，忆昔少年时，求神愿成长。<br>　　今为不孝子，世间多此样。买肉自家噇，抹觜道我畅。<br>　　自逞说喽罗，聪明无益当。牛头努目瞋，出去始时晌。<br>　　择佛烧好香，拣僧归供养。罗汉门前乞，趁却闲和尚。<br>　　不悟无为人，从来无相状。封疏请名僧，儭钱两三样。<br>　　云光好法师，安角在头上。汝无平等心，圣贤俱不降。<br>　　凡圣皆混然，劝君休取相。我法妙难思，天龙尽回向。<br>　　我今稽首礼，无上法中王。慈悲大喜舍，名称满十方。<br>　　众生作依怙，智慧身金刚。顶礼无所著，我师大法王。<br>　　可贵天然物，独一无伴侣。觅他不可见，出入无门户。<br>　　促之在方寸，延之一切处。你若不信爱，相逢不相遇。<br>　　余家有一窟，窟中无一物。净洁空堂堂，光华明日日。<br>　　蔬食养微躯，布裘遮幻质。任你千圣现，我有天真佛。<br>　　男儿大丈夫，作事莫莽卤。劲挺铁石心，直取菩提路。<br>　　邪路不用行，行之枉辛苦。不要求佛果，识取心王主。<br>　　粤自居寒山，曾经几万载。任运遁林泉，栖迟观自在。<br>　　寒岩人不到，白云常叆叇。细草作卧褥，青天为被盖。<br>　　快活枕石头，天地任变改。<br>　　可重是寒山，白云常自闲。猿啼畅道内，虎啸出人间。<br>　　独步石可履，孤吟藤好攀。松风清飒飒，鸟语声eX々。<br>　　闲自访高僧，烟山万万层。师亲指归路，月挂一轮灯。<br>　　闲游华顶上，日朗昼光辉。四顾晴空里，白云同鹤飞。<br>　　世有多事人，广学诸知见。不识本真性，与道转悬远。<br>　　若能明实相，岂用陈虚愿。一念了自心，开佛之知见。<br>　　寒山有一宅，宅中无阑隔。六门左右通，堂中见天碧。<br>　　房房虚索索，东壁打西壁。其中一物无，免被人来惜。<br>　　寒到烧软火，饥来煮菜吃。不学田舍翁，广置牛庄宅。<br>　　尽作地狱业，一入何曾极。好好善思量，思量知轨则。<br>　　侬家暂下山，入到城隍里。逢见一群女，端正容貌美。<br>　　头戴蜀样花，燕脂涂粉腻。金钏镂银朵，罗衣绯红紫。<br>　　朱颜类神仙，香带氛氲气。时人皆顾盼，痴爱染心意。<br>　　谓言世无双，魂影随他去。狗咬枯骨头，虚自舐唇齿。<br>　　不解返思量，与畜何曾异。今成白发婆，老陋若精魅。<br>　　无始由狗心，不超解脱地。<br>　　一自遁寒山，养命餐山果。平生何所忧，此世随缘过。<br>　　日月如逝川，光阴石中火。任你天地移，我畅岩中坐。<br>　　我见世间人，茫茫走路尘。不知此中事，将何为去津。<br>　　荣华能几日，眷属片时亲。纵有千斤金，不如林下贫。<br>　　自闻梁朝日，四依诸贤士。宝志万回师，四仙傅大士。<br>　　显扬一代教，作时如来使。造建僧伽蓝，信心归佛理。<br>　　虽乃得如斯，有为多患累。与道殊悬远，折西补东尔。<br>　　不达无为功，损多益少利。有声而无形，至今何处去。<br>　　吁嗟贫复病，为人绝友亲。瓮里长无饭，甑中屡生尘。<br>　　蓬庵不免雨，漏榻劣容身。莫怪今憔悴，多愁定损人。<br>　　养女畏太多，已生须训诱。捺头遣小心，鞭背令缄口。<br>　　未解乘机杼，那堪事箕帚。张婆语驴驹，汝大不如母。<br>　　秉志不可卷，须知我匪席。浪造山林中，独卧盘陀石。<br>　　辩士来劝余，速令受金璧。凿墙植蓬蒿，若此非有益。<br>　　以我栖迟处，幽深难可论。无风萝自动，不雾竹长昏。<br>　　涧水缘谁咽，山云忽自屯。午时庵内坐，始觉日头暾。<br>　　忆昔遇逢处，人间逐胜游。乐山登万仞，爱水泛千舟。<br>　　送客琵琶谷，携琴鹦鹉洲。焉知松树下，抱膝冷飕飕。<br>　　报汝修道者，进求虚劳神。人有精灵物，无字复无文。<br>　　呼时历历应，隐处不居存。叮咛善保护，勿令有点痕。<br>　　去年春鸟鸣，此时思弟兄。今年秋菊烂，此时思发生。<br>　　绿水千肠咽，黄云四面平。哀哉百年内，肠断忆咸京。<br>　　多少天台人，不识寒山子。莫知真意度，唤作闲言语。<br>　　一住寒山万事休，更无杂念挂心头。<br>　　闲于石壁题诗句，任运还同不系舟。<br>　　可惜百年屋，左倒右复倾。墙壁分散尽，木植乱差横。<br>　　砖瓦片片落，朽烂不堪停。狂风吹蓦榻，再竖卒难成。<br>　　精神殊爽爽，形貌极堂堂。能射穿七札，读书览五行。<br>　　经眠虎头枕，昔坐象牙床。若无一堵物，不啻冷如霜。<br>　　笑我田舍儿，头颊底絷涩。巾子未曾高，腰带长时急。<br>　　非是不及时，无钱趁不及。一日有钱财，浮图顶上立。<br>　　买肉血dj々，买鱼跳鱍鱍。君身招罪累，妻子成快活。<br>　　才死渠便嫁，他人谁敢遏。一朝如破床，两个当头脱。<br>　　客难寒山子，君诗无道理。吾观乎古人，贫贱不为耻。<br>　　应之笑此言，谈何疏阔矣。愿君似今日，钱是急事尔。<br>　　从生不往来，至死无仁义。言既有枝叶，心怀便险诐。<br>　　若其开小道，缘此生大伪。诈说造云梯，削之成棘刺。<br>　　一瓶铸金成，一瓶埏泥出。二瓶任君看，那个瓶牢实。<br>　　欲知瓶有二，须知业非一。将此验生因，修行在今日。<br>　　摧残荒草庐，其中烟火蔚。借问群小儿，生来凡几日。<br>　　门外有三车，迎之不肯出。饱食腹膨脝，个是痴顽物。<br>　　有身与无身，是我复非我。如此审思量，迁延倚岩坐。<br>　　足间青草生，顶上红尘堕。已见俗中人，灵床施酒果。<br>　　昨见河边树，摧残不可论。二三馀干在，千万斧刀痕。<br>　　霜凋萎疏叶，波冲枯朽根。生处当如此，何用怨乾坤。<br>　　余见僧繇性希奇，巧妙间生梁朝时。道子飘然为殊特，<br>　　二公善绘手毫挥。逞画图真意气异，龙行鬼走神巍巍。<br>　　饶邈虚空写尘迹，无因画得志公师。<br>　　久住寒山凡几秋，独吟歌曲绝无忧。蓬扉不掩常幽寂，<br>　　泉涌甘浆长自流。石室地炉砂鼎沸，松黄柏茗乳香瓯。<br>　　饥餐一粒伽陀药，心地调和倚石头。<br>　　丹丘迥耸与云齐，空里五峰遥望低。雁塔高排出青嶂，<br>　　禅林古殿入虹蜺。风摇松叶赤城秀，雾吐中岩仙路迷。<br>　　碧落千山万仞现，藤萝相接次连谿。<br>　　千生万死凡几生，生死来去转迷情。<br>　　不识心中无价宝，犹似盲驴信脚行。<br>　　老病残年百有馀，面黄头白好山居。布裘拥质随缘过，<br>　　岂羡人间巧样模。心神用尽为名利，百种贪婪进己躯。<br>　　浮生幻化如灯烬，冢内埋身是有无。<br>　　世间何事最堪嗟，尽是三途造罪楂。不学白云岩下客，<br>　　一条寒衲是生涯。秋到任他林落叶，春来从你树开花。<br>　　三界横眠闲无事，明月清风是我家。<br>　　昔年曾到大海游，为采摩尼誓恳求。直到龙宫深密处，<br>　　金关锁断主神愁。龙王守护安耳里，剑客星挥无处搜。<br>　　贾客却归门内去，明珠元在我心头。<br>　　众星罗列夜明深，岩点孤灯月未沈。<br>　　圆满光华不磨莹，挂在青天是我心。<br>　　千年石上古人踪，万丈岩前一点空。<br>　　明月照时常皎洁，不劳寻讨问西东。<br>　　寒山顶上月轮孤，照见晴空一物无。<br>　　可贵天然无价宝，埋在五阴溺身躯。<br>　　我向前溪照碧流，或向岩边坐盘石。<br>　　心似孤云无所依，悠悠世事何须觅。<br>　　我家本住在寒山，石岩栖息离烦缘。泯时万象无痕迹，<br>　　舒处周流遍大千。光影腾辉照心地，无有一法当现前。<br>　　方知摩尼一颗珠，解用无方处处圆。<br>　　世人何事可吁嗟，苦乐交煎勿底涯。生死往来多少劫，<br>　　东西南北是谁家。张王李赵权时姓，六道三途事似麻。<br>　　只为主人不了绝，遂招迁谢逐迷邪。<br>　　余家本住在天台，云路烟深绝客来。千仞岩峦深可遁，<br>　　万重谿涧石楼台。桦巾木屐沿流步，布裘藜杖绕山回。<br>　　自觉浮生幻化事，逍遥快乐实善哉。<br>　　怜底众生病，餐尝略不厌。蒸豚搵蒜酱，炙鸭点椒盐。<br>　　去骨鲜鱼脍，兼皮熟肉脸。不知他命苦，只取自家甜。<br>　　读书岂免死，读书岂免贫。何以好识字，识字胜他人。<br>　　丈夫不识字，无处可安身。黄连搵蒜酱，忘计是苦辛。<br>　　我见瞒人汉，如篮盛水走。一气将归家，篮里何曾有。<br>　　我见被人瞒，一似园中韭。日日被刀伤，天生还自有。<br>　　不见朝垂露，日烁自消除。人身亦如此，阎浮是寄居。<br>　　切莫因循过，且令三毒祛。菩提即烦恼，尽令无有馀。<br>　　水清澄澄莹，彻底自然见。心中无一事，水清众兽现。<br>　　心若不妄起，永劫无改变。若能如是知，是知无背面。<br>　　自从到此天台境，经今早度几冬春。<br>　　山水不移人自老，见却多少后生人。<br>　　说食终不饱，说衣不免寒。饱吃须是饭，著衣方免寒。<br>　　不解审思量，只道求佛难。回心即是佛，莫向外头看。<br>　　可畏轮回苦，往复似翻尘。蚁巡环未息，六道乱纷纷。<br>　　改头换面孔，不离旧时人。速了黑暗狱，无令心性昏。<br>　　可畏三界轮，念念未曾息。才始似出头，又却遭沈溺。<br>　　假使非非想，盖缘多福力。争似识真源，一得即永得。<br>　　昨日游峰顶，下窥千尺崖。临危一株树，风摆两枝开。<br>　　雨漂即零落，日晒作尘埃。嗟见此茂秀，今为一聚灰。<br>　　自古多少圣，叮咛教自信。人根性不等，高下有利钝。<br>　　真佛不肯认，置功枉受困。不知清净心，便是法王印。<br>　　我闻天台山，山中有琪树。永言欲攀之，莫晓石桥路。<br>　　缘此生悲叹，幸居将已慕。今日观镜中，飒飒鬓垂素。<br>　　养子不经师，不及都亭鼠。何曾见好人，岂闻长者语。<br>　　为染在薰莸，应须择朋侣。五月贩鲜鱼，莫教人笑汝。<br>　　徒闭蓬门坐，频经石火迁。唯闻人作鬼，不见鹤成仙。<br>　　念此那堪说，随缘须自怜。回瞻郊郭外，古墓犁为田。<br>　　时人见寒山，各谓是风颠。貌不起人目，身唯布裘缠。<br>　　我语他不会，他语我不言。为报往来者，可来向寒山。<br>　　自在白云间，从来非买山。下危须策杖，上险捉藤攀。<br>　　涧底松常翠，谿边石自斑。友朋虽阻绝，春至鸟eX々。<br>　　我在村中住，众推无比方。昨日到城下，却被狗形相。<br>　　或嫌袴太窄，或说衫少长。挛却鹞子眼，雀儿舞堂堂。<br>　　死生元有命，富贵本由天。此是古人语，吾今非谬传。<br>　　聪明好短命，痴騃却长年。钝物丰财宝，醒醒汉无钱。<br>　　国以人为本，犹如树因地。地厚树扶疏，地薄树憔悴。<br>　　不得露其根，枝枯子先坠。决陂以取鱼，是取一期利。<br>　　众生不可说，何意许颠邪。面上两恶鸟，心中三毒蛇。<br>　　是渠作障碍，使你事烦拏。举手高弹指，南无佛陀耶。<br>　　自乐平生道，烟萝石洞间。野情多放旷，长伴白云间。<br>　　有路不通世，无心孰可攀。石床孤夜坐，圆月上寒山。<br>　　大海水无边，鱼龙万万千。递互相食啖，冗冗痴肉团。<br>　　为心不了绝，妄想起如烟。性月澄澄朗，廓尔照无边。<br>　　自见天台顶，孤高出众群。风摇松竹韵，月现海潮频。<br>　　下望青山际，谈玄有白云。野情便山水，本志慕道伦。<br>　　三五痴后生，作事不真实。未读十卷书，强把雌黄笔。<br>　　将他儒行篇，唤作贼盗律。脱体似蟫虫，咬破他书帙。<br>　　心高如山岳，人我不伏人。解讲围陀典，能谈三教文。<br>　　心中无惭愧，破戒违律文。自言上人法，称为第一人。<br>　　愚者皆赞叹，智者抚掌笑。阳焰虚空花，岂得免生老。<br>　　不如百不解，静坐绝忧恼。<br>　　如许多宝贝，海中乘坏舸。前头失却桅，后头又无柁。<br>　　宛转任风吹，高低随浪簸。如何得到岸，努力莫端坐。<br>　　我见凡愚人，多畜资财谷。饮酒食生命，谓言我富足。<br>　　莫知地狱深，唯求上天福。罪业如毗富，岂得免灾毒。<br>　　财主忽然死，争共当头哭。供僧读文疏，空是鬼神禄。<br>　　福田一个无，虚设一群秃。不如早觉悟，莫作黑暗狱。<br>　　狂风不动树，心真无罪福。寄语冗冗人，叮咛再三读。<br>　　劝你三界子，莫作勿道理。理短被他欺，理长不奈你。<br>　　世间浊滥人，恰似黍粘子。不见无事人，独脱无能比。<br>　　早须返本源，三界任缘起。清净入如流，莫饮无明水。<br>　　三界人蠢蠢，六道人茫茫。贪财爱淫欲，心恶若豺狼。<br>　　地狱如箭射，极苦若为当。兀兀过朝夕，都不别贤良。<br>　　好恶总不识，犹如猪及羊。共语如木石，嫉妒似颠狂。<br>　　不自见己过，如猪在圈卧。不知自偿债，却笑牛牵磨。<br>　　人生在尘蒙，恰似盆中虫。终日行绕绕，不离其盆中。<br>　　神仙不可得，烦恼计无穷。岁月如流水，须臾作老翁。<br>　　寒山出此语，复似颠狂汉。有事对面说，所以足人怨。<br>　　心真出语直，直心无背面。临死度奈河，谁是喽罗汉。<br>　　冥冥泉台路，被业相拘绊。<br>　　我见多知汉，终日用心神。岐路逞喽罗，欺谩一切人。<br>　　唯作地狱滓，不修正直因。忽然无常至，定知乱纷纷。<br>　　寄语诸仁者，复以何为怀。达道见自性，自性即如来。<br>　　天真元具足，修证转差回。弃本却逐末，只守一场呆。<br>　　世有一般人，不恶又不善。不识主人公，随客处处转。<br>　　因循过时光，浑是痴肉脔。虽有一灵台，如同客作汉。<br>　　常闻释迦佛，先受然灯记。然灯与释迦，只论前后智。<br>　　前后体非殊，异中无有异。一佛一切佛，心是如来地。<br>　　常闻国大臣，朱紫簪缨禄。富贵百千般，贪荣不知辱。<br>　　奴马满宅舍，金银盈帑屋。痴福暂时扶，埋头作地狱。<br>　　忽死万事休，男女当头哭。不知有祸殃，前路何疾速。<br>　　家破冷飕飕，食无一粒粟。冻饿苦凄凄，良由不觉触。<br>　　上人心猛利，一闻便知妙。中流心清净，审思云甚要。<br>　　下士钝暗痴，顽皮最难裂。直待血淋头，始知自摧灭。<br>　　看取开眼贼，闹市集人决。死尸弃如尘，此时向谁说。<br>　　男儿大丈夫，一刀两段截。人面禽兽心，造作何时歇。<br>　　我有六兄弟，就中一个恶。打伊又不得，骂伊又不著。<br>　　处处无奈何，耽财好淫杀。见好埋头爱，贪心过罗刹。<br>　　阿爷恶见伊，阿娘嫌不悦。昨被我捉得，恶骂恣情掣。<br>　　趁向无人处，一一向伊说。汝今须改行，覆车须改辙。<br>　　若也不信受，共汝恶合杀。汝受我调伏，我共汝觅活。<br>　　从此尽和同，如今过菩萨。学业攻炉冶，炼尽三山铁。<br>　　至今静恬恬，众人皆赞说。<br>　　昔日极贫苦，夜夜数他宝。今日审思量，自家须营造。<br>　　掘得一宝藏，纯是水精珠。大有碧眼胡，密拟买将去。<br>　　余即报渠言，此珠无价数。<br>　　一生慵懒作，憎重只便轻。他家学事业，余持一卷经。<br>　　无心装褾轴，来去省人擎。应病则说药，方便度众生。<br>　　但自心无事，何处不惺惺。<br>　　我见出家人，不入出家学。欲知真出家，心净无绳索。<br>　　澄澄孤玄妙，如如无倚托。三界任纵横，四生不可泊。<br>　　无为无事人，逍遥实快乐。<br>　　昨到云霞观，忽见仙尊士。星冠月帔横，尽云居山水。<br>　　余问神仙术，云道若为比。谓言灵无上，妙药心神秘。<br>　　守死待鹤来，皆道乘鱼去。余乃返穷之，推寻勿道理。<br>　　但看箭射空，须臾还坠地。饶你得仙人，恰似守尸鬼。<br>　　心月自精明，万象何能比。欲知仙丹术，身内元神是。<br>　　莫学黄巾公，握愚自守拟。<br>　　余家有一宅，其宅无正主。地生一寸草，水垂一滴露。<br>　　火烧六个贼，风吹黑云雨。子细寻本人，布裹真珠尔。<br>　　传语诸公子，听说石齐奴。僮仆八百人，水碓三十区。<br>　　舍下养鱼鸟，楼上吹笙竽。伸头临白刃，痴心为绿珠。<br>　　何以长惆怅，人生似朝菌。那堪数十年，亲旧凋落尽。<br>　　以此思自哀，哀情不可忍。奈何当奈何，托体归山隐。<br>　　褴缕关前业，莫诃今日身。若言由冢墓，个是极痴人。<br>　　到头君作鬼，岂令男女贫。皎然易解事，作么无精神。<br>　　我见黄河水，凡经几度清。水流如急箭，人世若浮萍。<br>　　痴属根本业，无明烦恼坑。轮回几许劫，只为造迷盲。<br>　　二仪既开辟，人乃居其中。迷汝即吐雾，醒汝即吹风。<br>　　惜汝即富贵，夺汝即贫穷。碌碌群汉子，万事由天公。<br>　　余劝诸稚子，急离火宅中。三车在门外，载你免飘蓬。<br>　　露地四衢坐，当天万事空。十方无上下，来去任西东。<br>　　若得个中意，纵横处处通。<br>　　可叹浮生人，悠悠何日了。朝朝无闲时，年年不觉老。<br>　　总为求衣食，令心生烦恼。扰扰百千年，去来三恶道。<br>　　时人寻云路，云路杳无踪。山高多险峻，涧阔少玲珑。<br>　　碧嶂前兼后，白云西复东。欲知云路处，云路在虚空。<br>　　寒山栖隐处，绝得杂人过。时逢林内鸟，相共唱山歌。<br>　　瑞草联谿谷，老松枕嵯峨。可观无事客，憩歇在岩阿。<br>　　五岳俱成粉，须弥一寸山。大海一滴水，吸入在心田。<br>　　生长菩提子，遍盖天中天。语汝慕道者，慎莫绕十缠。<br>　　无衣自访觅，莫共狐谋裘。无食自采取，莫共羊谋羞。<br>　　借皮兼借肉，怀叹复怀愁。皆缘义失所，衣食常不周。<br>　　自羡山间乐，逍遥无倚托。逐日养残躯，闲思无所作。<br>　　时披古佛书，往往登石阁。下窥千尺崖，上有云盘泊。<br>　　寒月冷飕飕，身似孤飞鹤。<br>　　我见转轮王，千子常围绕。十善化四天，庄严多七宝。<br>　　七宝镇随身，庄严甚妙好。一朝福报尽，犹若栖芦鸟。<br>　　还作牛领虫，六趣受业道。况复诸凡夫，无常岂长保。<br>　　生死如旋火，轮回似麻稻。不解早觉悟，为人枉虚老。<br>　　平野水宽阔，丹丘连四明。仙都最高秀，群峰耸翠屏。<br>　　远远望何极，矹矹势相迎。独标海隅外，处处播嘉名。<br>　　可贵一名山，七宝何能比。松月飕飕冷，云霞片片起。<br>　　匼匝几重山，回还多少里。谿涧静澄澄，快活无穷已。<br>　　我见世间人，生而还复死。昨朝犹二八，壮气胸襟士。<br>　　如今七十过，力困形憔悴。恰似春日花，朝开夜落尔。<br>　　迥耸霄汉外，云里路岧峣。瀑布千丈流，如铺练一条。<br>　　下有栖心窟，横安定命桥。雄雄镇世界，天台名独超。<br>　　盘陀石上坐，谿涧冷凄凄。静玩偏嘉丽，虚岩蒙雾迷。<br>　　怡然憩歇处，日斜树影低。我自观心地，莲花出淤泥。<br>　　隐士遁人间，多向山中眠。青萝疏麓麓，碧涧响联联。<br>　　腾腾且安乐，悠悠自清闲。免有染世事，心静如白莲。<br>　　寄语食肉汉，食时无逗遛。今生过去种，未来今日修。<br>　　只取今日美，不畏来生忧。老鼠入饭瓮，虽饱难出头。<br>　　自从出家后，渐得养生趣。伸缩四肢全，勤听六根具。<br>　　褐衣随春冬，粝食供朝暮。今日恳恳修，愿与佛相遇。<br>　　五言五百篇，七字七十九。三字二十一，都来六百首。<br>　　一例书岩石，自夸云好手。若能会我诗，真是如来母。<br>　　世事绕悠悠，贪生早晚休。研尽大地石，何时得歇头。<br>　　四时周变易，八节急如流。为报火宅主，露地骑白牛。<br>　　可笑五阴窟，四蛇共同居。黑暗无明烛，三毒递相驱。<br>　　伴党六个贼，劫掠法财珠。斩却魔军辈，安泰湛如苏。<br>　　常闻汉武帝，爰及秦始皇。俱好神仙术，延年竟不长。<br>　　金台既摧折，沙丘遂灭亡。茂陵与骊岳，今日草茫茫。<br>　　忆得二十年，徐步国清归。国清寺中人，尽道寒山痴。<br>　　痴人何用疑，疑不解寻思。我尚自不识，是伊争得知。<br>　　低头不用问，问得复何为。有人来骂我，分明了了知。<br>　　虽然不应对，却是得便宜。<br>　　语你出家辈，何名为出家。奢华求养活，继缀族姓家。<br>　　美舌甜唇觜，谄曲心钩加。终日礼道场，持经置功课。<br>　　炉烧神佛香，打钟高声和。六时学客舂，昼夜不得卧。<br>　　只为爱钱财，心中不脱洒。见他高道人，却嫌诽谤骂。<br>　　驴屎比麝香，苦哉佛陀耶。又见出家儿，有力及无力。<br>　　上上高节者，鬼神钦道德。君王分辇坐，诸侯拜迎逆。<br>　　堪为世福田，世人须保惜。下下低愚者，诈现多求觅。<br>　　浊滥即可知，愚痴爱财色。著却福田衣，种田讨衣食。<br>　　作债税牛犁，为事不忠直。朝朝行弊恶，往往痛臀脊。<br>　　不解善思量，地狱苦无极。一朝著病缠，三年卧床席。<br>　　亦有真佛性，翻作无明贼。南无佛陀耶，远远求弥勒。<br>　　寒岩深更好，无人行此道。白云高岫闲，青嶂孤猿啸。<br>　　我更何所亲，畅志自宜老。形容寒暑迁，心珠甚可保。<br>　　岩前独静坐，圆月当天耀。万象影现中，一轮本无照。<br>　　廓然神自清，含虚洞玄妙。因指见其月，月是心枢要。<br>　　本志慕道伦，道伦常获亲。时逢杜源客，每接话禅宾。<br>　　谈玄月明夜，探理日临晨。万机俱泯迹，方识本来人。<br>　　元非隐逸士，自号山林人。仕鲁蒙帻帛，且爱裹疏巾。<br>　　道有巢许操，耻为尧舜臣。猕猴罩帽子，学人避风尘。<br>　　自古诸哲人，不见有长存。生而还复死，尽变作灰尘。<br>　　积骨如毗富，别泪成海津。唯有空名在，岂免生死轮。<br>　　今日岩前坐，坐久烟云收。一道清溪冷，千寻碧嶂头。<br>　　白云朝影静，明月夜光浮。身上无尘垢，心中那更忧。<br>　　千云万水间，中有一闲士。白日游青山，夜归岩下睡。<br>　　倏尔过春秋，寂然无尘累。快哉何所依，静若秋江水。<br>　　劝你休去来，莫恼他阎老。失脚入三途，粉骨遭千捣。<br>　　长为地狱人，永隔今生道。勉你信余言，识取衣中宝。<br>　　世间一等流，诚堪与人笑。出家弊己身，诳俗将为道。<br>　　虽著离尘衣，衣中多养蚤。不如归去来，识取心王好。<br>　　高高峰顶上，四顾极无边。独坐无人知，孤月照寒泉。<br>　　泉中且无月，月自在青天。吟此一曲歌，歌终不是禅。<br>　　有个王秀才，笑我诗多失。云不识蜂腰，仍不会鹤膝。<br>　　平侧不解压，凡言取次出。我笑你作诗，如盲徒咏日。<br>　　我住在村乡，无爷亦无娘。无名无姓第，人唤作张王。<br>　　并无人教我，贫贱也寻常。自怜心的实，坚固等金刚。<br>　　寒山出此语，此语无人信。蜜甜足人尝，黄蘖苦难近。<br>　　顺情生喜悦，逆意多瞋恨。但看木傀儡，弄了一场困。<br>　　我见人转经，依他言语会。口转心不转，心口相违背。<br>　　心真无委曲，不作诸缠盖。但且自省躬，莫觅他替代。<br>　　可中作得主，是知无内外。<br>　　寒山唯白云，寂寂绝埃尘。草座山家有，孤灯明月轮。<br>　　石床临碧沼，虎鹿每为邻。自羡幽居乐，长为象外人。<br>　　鹿生深林中，饮水而食草。伸脚树下眠，可怜无烦恼。<br>　　系之在华堂，肴膳极肥好。终日不肯尝，形容转枯槁。<br>　　花上黄莺子，eX々声可怜美人颜似玉，对此弄鸣弦。<br>　　玩之能不足，眷恋在龆年。花飞鸟亦散，洒泪秋风前。<br>　　栖迟寒岩下，偏讶最幽奇。携篮采山茹，挈笼摘果归。<br>　　蔬斋敷茅坐，啜啄食紫芝。清沼濯瓢钵，杂和煮稠稀。<br>　　当阳拥裘坐，闲读古人诗。<br>　　昔日经行处，今复七十年。故人无来往，埋在古冢间。<br>　　余今头已白，犹守片云山。为报后来子，何不读古言。<br>　　欲向东岩去，于今无量年。昨来攀葛上，半路困风烟。<br>　　径窄衣难进，苔粘履不全。住兹丹桂下，且枕白云眠。<br>　　我见利智人，观者便知意。不假寻文字，直入如来地。<br>　　心不逐诸缘，意根不妄起。心意不生时，内外无馀事。<br>　　身著空花衣，足蹑龟毛履。手把兔角弓，拟射无明鬼。<br>　　君看叶里花，能得几时好。今日畏人攀，明朝待谁扫。<br>　　可怜娇艳情，年多转成老。将世比于花，红颜岂长保。<br>　　画栋非吾宅，松林是我家。一生俄尔过，万事莫言赊。<br>　　济渡不造筏，漂沦为采花。善根今未种，何日见生芽。<br>　　出生三十年，当游千万里。行江青草合，入塞红尘起。<br>　　炼药空求仙，读书兼咏史。今日归寒山，枕流兼洗耳。<br>　　寒山无漏岩，其岩甚济要。八风吹不动，万古人传妙。<br>　　寂寂好安居，空空离讥诮。孤月夜长明，圆日常来照。<br>　　虎丘兼虎谿，不用相呼召。世间有王傅，莫把同周邵。<br>　　我自遁寒岩，快活长歌笑。<br>　　沙门不持戒，道士不服药。自古多少贤，尽在青山脚。<br>　　有人笑我诗，我诗合典雅。不烦郑氏笺，岂用毛公解。<br>　　不恨会人稀，只为知音寡。若遣趁宫商，余病莫能罢。<br>　　忽遇明眼人，即自流天下。
◎卷.43【三字诗六首】寒山<br>　　寒山道，无人到。若能行，称十号。有蝉鸣，<br>　　无鸦噪。黄叶落，白云扫。石磊磊，山隩隩。<br>　　我独居，名善导。子细看，何相好。<br>　　寒山寒，冰锁石。藏山青，现雪白。<br>　　日出照，一时释。从兹暖，养老客。<br>　　我居山，勿人识。白云中，常寂寂。<br>　　寒山深，称我心。纯白石，勿黄金。<br>　　泉声响，抚伯琴。有子期，辨此音。<br>　　重岩中，足清风。扇不摇，凉冷通。<br>　　明月照，白云笼。独自坐，一老翁。<br>　　寒山子，长如是。独自居，不生死。
◎卷.44【拾遗二首新添】寒山<br>　　我见世间人，个个争意气。一朝忽然死，只得一片地。<br>　　阔四尺，长丈二。汝若会出来争意气，我与汝立碑记。<br>　　家有寒山诗，胜汝看经卷。书放屏风上，时时看一遍。<br>第八百零七卷
◎卷.1【诗】拾得<br>　　诸佛留藏经，只为人难化。不唯贤与愚，个个心构架。<br>　　造业大如山，岂解怀忧怕。那肯细寻思，日夜怀奸诈。<br>　　嗟见世间人，个个爱吃肉。碗碟不曾干，长时道不足。<br>　　昨日设个斋，今朝宰六畜。都缘业使牵，非干情所欲。<br>　　一度造天堂，百度造地狱。阎罗使来追，合家尽啼哭。<br>　　炉子边向火，镬子里澡浴。更得出头时，换却汝衣服。<br>　　出家要清闲，清闲即为贵。如何尘外人，却入尘埃里。<br>　　一向迷本心，终朝役名利。名利得到身，形容已憔悴。<br>　　况复不遂者，虚用平生志。可怜无事人，未能笑得尔。<br>　　养儿与娶妻，养女求媒娉。重重皆是业，更杀众生命。<br>　　聚集会亲情，总来看盘饤。目下虽称心，罪簿先注定。<br>　　得此分段身，可笑好形质。面貌似银盘，心中黑如漆。<br>　　烹猪又宰羊，夸道甜如蜜。死后受波吒，更莫称冤屈。<br>　　佛哀三界子，总是亲男女。恐沈黑暗坑，示仪垂化度。<br>　　尽登无上道，俱证菩提路。教汝痴众生，慧心勤觉悟。<br>　　佛舍尊荣乐，为愍诸痴子。早愿悟无生，办集无上事。<br>　　后来出家者，多缘无业次。不能得衣食，头钻入于寺。<br>　　嗟见世间人，永劫在迷津。不省这个意，修行徒苦辛。<br>　　我诗也是诗，有人唤作偈。诗偈总一般，读时须子细。<br>　　缓缓细披寻，不得生容易。依此学修行，大有可笑事。<br>　　有偈有千万，卒急述应难。若要相知者，但入天台山。<br>　　岩中深处坐，说理及谈玄。共我不相见，对面似千山。<br>　　世间亿万人，面孔不相似。借问何因缘，致令遣如此。<br>　　各执一般见，互说非兼是。但自修己身，不要言他已。<br>　　男女为婚嫁，俗务是常仪。自量其事力，何用广张施。<br>　　取债夸人我，论情入骨痴。杀他鸡犬命，身死堕阿鼻。<br>　　世上一种人，出性常多事。终日傍街衢，不离诸酒肆。<br>　　为他作保见，替他说道理。一朝有乖张，过咎全归你。<br>　　我劝出家辈，须知教法深。专心求出离，辄莫染贪淫。<br>　　大有俗中士，知非不爱金。故知君子志，任运听浮沈。<br>　　寒山住寒山，拾得自拾得。凡愚岂见知，丰干却相识。<br>　　见时不可见，觅时何处觅。借问有何缘，却道无为力。<br>　　从来是拾得，不是偶然称。别无亲眷属，寒山是我兄。<br>　　两人心相似，谁能徇俗情。若问年多少，黄河几度清。<br>　　若解捉老鼠，不在五白猫。若能悟理性，那由锦绣包。<br>　　真珠入席袋，佛性止蓬茅。一群取相汉，用意总无交。<br>　　运心常宽广，此则名为布。辍己惠于人，方可名为施。<br>　　后来人不知，焉能会此义。未设一庸僧，早拟望富贵。<br>　　猕猴尚教得，人何不愤发。前车既落坑，后车须改辙。<br>　　若也不知此，恐君恶合杀。此来是夜叉，变即成菩萨。<br>　　自从到此天台寺，经今早已几冬春。<br>　　山水不移人自老，见却多少后生人。<br>　　君不见，三界之中纷扰扰，只为无明不了绝。<br>　　一念不生心澄然，无去无来不生灭。<br>　　故林又斩新，剡源溪上人。天姥峡关岭，通同次海津。<br>　　湾深曲岛间，淼淼水云云。借问松禅客，日轮何处暾。<br>　　自笑老夫筋力败，偏恋松岩爱独游。<br>　　可叹往年至今日，任运还同不系舟。<br>　　一入双溪不计春，炼暴黄精几许斤。炉灶石锅频煮沸，<br>　　土甑久烝气味珍。谁来幽谷餐仙食，独向云泉更勿人。<br>　　延龄寿尽招手石，此栖终不出山门。<br>　　踯躅一群羊，沿山又入谷。看人贪竹塞，且遭豺狼逐。<br>　　元不出孳生，便将充口腹。从头吃至尾，ci々无馀肉。<br>　　银星钉称衡，绿丝作称纽。买人推向前，卖人推向后。<br>　　不愿他心怨，唯言我好手。死去见阎王，背后插扫帚。<br>　　闭门私造罪，准拟免灾殃。被他恶部童，抄得报阎王。<br>　　纵不入镬汤，亦须卧铁床。不许雇人替，自作自身当。<br>　　悠悠尘里人，常道尘中乐。我见尘中人，心生多愍顾。<br>　　何哉愍此流，念彼尘中苦。<br>　　无去无来本湛然，不居内外及中间。<br>　　一颗水精绝瑕翳，光明透满出人天。<br>　　少年学书剑，叱驭到荆州。闻伐匈奴尽，婆娑无处游。<br>　　归来翠岩下，席草玩清流。壮士志未骋，猕猴骑土牛。<br>　　三界如转轮，浮生若流水。蠢蠢诸品类，贪生不觉死。<br>　　汝看朝垂露，能得几时子。<br>　　闲入天台洞，访人人不知。寒山为伴侣，松下啖灵芝。<br>　　每谈今古事，嗟见世愚痴。个个入地狱，早晚出头时。<br>　　古佛路凄凄，愚人到却迷。只缘前业重，所以不能知。<br>　　欲识无为理，心中不挂丝。生生勤苦学，必定睹天师。<br>　　各有天真佛，号之为宝王。珠光日夜照，玄妙卒难量。<br>　　盲人常兀兀，那肯怕灾殃。唯贪淫泆业，此辈实堪伤。<br>　　出家求出离，哀念苦众生。助佛为扬化，令教选路行。<br>　　何曾解救苦，恣意乱纵横。一时同受溺，俱落大深坑。<br>　　常饮三毒酒，昏昏都不知。将钱作梦事，梦事成铁围。<br>　　以苦欲舍苦，舍苦无出期。应须早觉悟，觉悟自归依。<br>　　云山叠叠几千重，幽谷路深绝人踪。<br>　　碧涧清流多胜境，时来鸟语合人心。<br>　　后来出家子，论情入骨痴。本来求解脱，却见受驱驰。<br>　　终朝游俗舍，礼念作威仪。博钱沽酒吃，翻成客作儿。<br>　　若论常快活，唯有隐居人。林花长似锦，四季色常新。<br>　　或向岩间坐，旋瞻见桂轮。虽然身畅逸，却念世间人。<br>　　我见出家人，总爱吃酒肉。此合上天堂，却沈归地狱。<br>　　念得两卷经，欺他道鄽俗。岂知鄽俗士，大有根性熟。<br>　　我见顽钝人，灯心柱须弥。蚁子啮大树，焉知气力微。<br>　　学咬两茎菜，言与祖师齐。火急求忏悔，从今辄莫迷。<br>　　若见月光明，照烛四天下。圆晖挂太虚，莹净能萧洒。<br>　　人道有亏盈，我见无衰谢。状似摩尼珠，光明无昼夜。<br>　　余住无方所，盘泊无为理。时陟涅盘山，或玩香林寺。<br>　　寻常只是闲，言不干名利。东海变桑田，我心谁管你。<br>　　左手握骊珠，右手执慧剑。先破无明贼，神珠自吐焰。<br>　　伤嗟愚痴人，贪爱那生厌。一堕三途间，始觉前程险。<br>　　般若酒泠泠，饮多人易醒。余住天台山，凡愚那见形。<br>　　常游深谷洞，终不逐时情。无思亦无虑，无辱也无荣。<br>　　平生何所忧，此世随缘过。日月如逝波，光阴石中火。<br>　　任他天地移，我畅岩中坐。<br>　　嗟见多知汉，终日枉用心。岐路逞喽罗，欺谩一切人。<br>　　唯作地狱滓，不修来世因。忽尔无常到，定知乱纷纷。<br>　　迢迢山径峻，万仞险隘危。石桥莓苔绿，时见白云飞。<br>　　瀑布悬如练，月影落潭晖。更登华顶上，犹待孤鹤期。<br>　　松月冷飕飕，片片云霞起。匼匝几重山，纵目千万里。<br>　　谿潭水澄澄，彻底镜相似。可贵灵台物，七宝莫能比。<br>　　世有多解人，愚痴学闲文。不忧当来果，唯知造恶因。<br>　　见佛不解礼，睹僧倍生瞋。五逆十恶辈，三毒以为邻。<br>　　死去入地狱，未有出头辰。<br>　　人生浮世中，个个愿富贵。高堂车马多，一呼百诺至。<br>　　吞并田地宅，准拟承后嗣。未逾七十秋，冰消瓦解去。<br>　　水浸泥弹丸，思量无道理。浮沤梦幻身，百年能几几。<br>　　不解细思惟，将言长不死。诛剥垒千金，留将与妻子。<br>　　云林最幽栖，傍涧枕月谿。松拂盘陀石，甘泉涌凄凄。<br>　　静坐偏佳丽，虚岩曚雾迷。怡然居憩地，日（以下缺）。<br>　　可笑是林泉，数里少人烟。云从岩嶂起，瀑布水潺潺。<br>　　猿啼唱道曲，虎啸出人间。松风清飒飒，鸟语声关关。<br>　　独步绕石涧，孤陟上峰峦。时坐盘陀石，偃仰攀萝沿。<br>　　遥望城隍处，惟闻闹喧喧。
◎卷.2【壁上诗二首】丰干<br>　　余自来天台，凡经几万回。一身如云水，悠悠任去来。<br>　　逍遥绝无闹，忘机隆佛道。世途岐路心，众生多烦恼。<br>　　兀兀沈浪海，漂漂轮三界。可惜一灵物，无始被境埋。<br>　　电光瞥然起，生死纷尘埃。寒山特相访，拾得常往来。<br>　　论心话明月，太虚廓无碍。法界即无边，一法普遍该。<br>　　本来无一物，亦无尘可拂。若能了达此，不用坐兀兀。<br>第八百零八卷
◎卷.1【奉和窦使君同恭法师咏高僧二首·竺佛图澄】慧宣<br>　　大誓悯涂炭，乘机入生死。中州法既弘，葛陂暴亦止。<br>　　乳孔光一室，掌镜彻千里。道盛咒莲华，灾生吟棘子。<br>　　埋石缘虽谢，流沙化方始。
◎卷.2【奉和窦使君同恭法师咏高僧二首·释僧肇】慧宣<br>　　般若唯绝凿，涅槃固无名。先贤未始觉，之子唱希声。<br>　　秦王嗟理诣，童寿揖词清。徽音闻庐岳，精难动中京。<br>　　适验方袍里，奇才复挺生。
◎卷.3【秋日游东山寺寻殊昙二法师】慧宣<br>　　木落树萧槮，水清流寂。属此悲哉气，复兹羁旅戚。<br>　　奚用写烦忧，山泉恣游历。万丈窥深涧，千寻仰绝壁。<br>　　傍岭竹参差，缘崖藤幂zx。行行极幽邃，去去逾空寂。<br>　　果值息心侣，乔枝方挂锡。围绕悉栴檀，纯良岂沙砾。<br>　　妙法诚无比，深经解怨敌。心欢即顶礼，道存仍目击。<br>　　慧刀幸已逢，疑网于焉析。岂直却烦恼，方期拯沈溺。
◎卷.21【句】慧宣<br>　　如蒙一被服，方堪称福田。（咏赐玄奘衲、袈裟，<br>　　《三藏法师传》）
◎卷.22【爱妾换马】法宣<br>　　朱鬣饰金镳，红妆束素腰。似云来躞蹀，如雪去飘飖。<br>　　桃花含浅汗，柳叶带馀娇。骋光将独立，双绝不俱标。
◎卷.23【和赵王观妓】法宣<br>　　桂山留上客，兰室命妖饶。城中画广黛，宫里束纤腰。<br>　　舞袖风前举，歌声扇后娇。周郎不须顾，今日管弦调。
◎卷.24【听独杵捣衣】慧偘<br>　　非是无人助，意欲自鸣砧。向月怜孤影，承风送迥音。<br>　　疑捣双丝练，似奏一弦琴。令君闻独杵，知妾有专心。
◎卷.25【闻侯方儿来寇】慧偘<br>　　羊皮赎去士，马革敛还尸。天下方无事，孝廉非哭时。
◎卷.26【和琳法师初春法集之作】慧净<br>　　鹫岭光前选，祇园表昔恭。哲人崇踵武，弘道会群龙。<br>　　高座登莲叶，麈尾振霜松。尘飞扬雅梵，风度引疏钟。<br>　　静言澄义海，发论上词锋。心虚道易合，迹广席难重。<br>　　和风动淑气，丽日启时雍。高才掞雅什，顾己滥朋从。<br>　　因兹仰积善，灵华庶可逢。
◎卷.27【与英才言聚赋得升天行】慧净<br>　　驭风过阆苑，控鹤下瀛洲。欲采三芝秀，先从千仞游。<br>　　驾凤吟虚管，乘槎泛浅流。颓龄一已驻，方验大椿秋。
◎卷.28【和卢赞府游纪国道场】慧净<br>　　日光通汉室，星彩晦周朝。法城从此构，香阁本岧峣。<br>　　株盘仰承露，刹凤俯摩霄。落照侵虚牖，长虹拖跨桥。<br>　　高才暂骋目，云藻随飘飖。欲追千里骥，终是谢连镳。
◎卷.29【冬日普光寺卧疾，值雪简诸旧游】慧净<br>　　卧疴苦留滞，辟户望遥天。寒云舒复卷，落雪断还连。<br>　　凝华照书阁，飞素涴琴弦。回飘洛神赋，皎映齐纨篇。<br>　　萦阶如鹤舞，拂树似花鲜。徒赏丰年瑞，沈忧终自怜。
◎卷.30【杂言（一作义净诗）】慧净<br>　　观化祇山顶，流睇古王城。万载池犹洁，千年苑尚清。<br>　　仿佛影坚路，摧残广胁楹。七宝仙台亡旧迹，<br>　　四彩天花绝雨声。声华日以远，自恨生何晚。<br>　　既伤火宅眩中门，还嗟宝渚迷长坂。步陟平郊望，<br>　　心游七海上。扰扰三界溺邪津，浑浑万品忘真匠。<br>　　唯有能仁独圆悟，廓尘静浪开玄路。创逢肌命弃身城，<br>　　更为求人崩意树。持囊毕契戒珠净，被甲要心忍衣固。<br>　　三祇不倦陵二车，一足忘劳超九数。定潋江清沐久结，<br>　　智剑霜凝斩新雾。无边大劫无不修，六时愍生遵六度。<br>　　度有流光功德收，金河示灭归常住。鹤林权唱演功周，<br>　　圣德佳音传馀响。龙宫秘典海中探，石室真言山处仰。<br>　　流教在兹辰，传芳代有人。沙河雪岭迷朝径，<br>　　巨海鸿崖乱夜津。入万死，求一生。投针偶穴非同喻，<br>　　束马悬车岂等程。不徇今身乐，无祈后代荣。<br>　　誓舍危躯追胜义，咸希毕契传灯情。劳歌勿复陈，<br>　　延眺且周巡。东睇女峦留二迹，西驰鹿苑去三轮。<br>　　北睨舍城池尚在，南睎尊岭穴犹存。五峰秀，百池分。<br>　　粲粲鲜花明四曜，辉辉道树镜三春。扬锡指山阿，<br>　　携步上祇陀。既睹如来叠衣石，复观天授迸馀峨。<br>　　伫灵镇梵岳，凝思遍生河。金花逸掌仪前奉，<br>　　芳盖陵虚殿后过。旋绕经行砌，目想如神契。<br>　　回斯少福涧生津，共会龙华舍尘翳。
◎卷.31【三不为篇】海顺<br>　　我欲偃文修武，身死名存。斫石通道，祈井流泉。<br>　　君肝在内，我身处边。荆轲拔剑，毛遂捧盘。不为则已，<br>　　为则不然。将恐两虎共斗，势不俱全。永□今好，<br>　　长绝来怨。是以返迹荒径，息影柴门。<br>　　我欲刺股锥刃，悬头屋梁。书临雪彩，牒映萤光。<br>　　一朝鹏举，万里鸾翔。纵任才辩，游说君王。高车反邑，<br>　　衣锦还乡。将恐鸟残以羽，兰折由芳。笼餐讵贵，<br>　　钩饵难尝。是以高巢林薮，深穴池塘。<br>　　我欲衒才鬻德，入市趋朝。四众瞻仰，三槐附交。<br>　　标形引势，身达名超。箱盈绮服，厨富甘肴。讽扬弦管，<br>　　咏美歌谣。将恐尘栖弱草，露宿危条。无过日旦，<br>　　靡越风朝。是以还伤乐浅，非惟苦遥。
◎卷.32【出赐玄奘衲、袈裟衣应制】道恭<br>　　福田资象德，圣种理幽薰。不持金作缕，还用彩成文。<br>　　朱青自掩映，翠绮相氤氲。独有离离叶，恒向稻畦分。
◎卷.33【设缸面酒款萧翼，探得来字】辨才<br>　　初酝一缸开，新知万里来。披云同落寞，步月共裴回。<br>　　夜久孤琴思，风长旅雁哀。非君有秘术，谁照不然灰。
◎卷.34【书遗文后】僧凤<br>　　苦哉黑闇女，乐矣功德天。智者俱不受，愚夫纳二边。<br>　　我奉能仁教，归依弥勒前。愿阐摩诃衍，成就那罗延。
◎卷.35【讥韦玎吟以韦字为韵】利涉<br>　　我之佛法是无为，何故今朝得有为。<br>　　无韦始得三数载，不知此复是何韦。
◎卷.36【别三辅诸僧】道会<br>　　去住俱为客，分悲损性情。共作无期别，谁能访死生。
◎卷.37【赠王仙柯】中寤<br>　　瞻思不及望仙兄，早晚升霞入太清。手种一株松未老，<br>　　炉烧九转药新成。心中已得黄庭术，头上应无白发生。<br>　　异日却归华表语，待教凡俗普闻名。
◎卷.38【在西国怀王舍城（一三五七九言）】义净<br>　　游，愁。赤县远，丹思抽。鹫岭寒风驶，龙河激水流。<br>　　既喜朝闻日复日，不觉颓年秋更秋。<br>　　已毕耆山本愿城难遇，终望持经振锡住神州。
◎卷.39【与无行禅师同游鹫岭瞻奉…杂言诗（一作慧净诗）】义净<br>　　观化祇山顶，流睇古王城。万载池犹洁，千年苑尚清。<br>　　仿佛影坚路，摧残广胁gJ。七宝仙台亡旧迹，<br>　　四彩天花绝雨声。声华日以远，自恨生何晚。<br>　　既伤火宅眩中门，还嗟宝渚迷长坂。步陟平郊望，<br>　　心游七海上。扰扰三界溺邪津，浑浑万品亡真匠。<br>　　唯有能仁独圆悟，廓尘静浪开玄路。创逢肌命弃身城，<br>　　更为求人崩意树。持囊毕契戒珠净，被甲要心忍衣固。<br>　　三祇不倦陵二车，一足忘劳超九数。定潋江清沐久结，<br>　　智剑霜凝斩新雾。无边大劫无不修，六时愍生遵六度。<br>　　度有流光功德收，金河示灭归常住。鹤林权唱演功周，<br>　　圣徒往昔传馀响。龙宫秘典海中探，石室真言山处仰。<br>　　流教在兹辰，传芳代有人。沙河雪岭迷朝径，<br>　　巨海鸿崖乱夜津。入万死，求一生。投针偶穴非同喻，<br>　　束马悬车岂等程。不徇今身乐，无祈后代荣。<br>　　誓舍危躯追胜义，咸希毕契传灯情。劳歌勿复陈，<br>　　延眺且周巡。东睇女峦留二迹，西驰鹿苑去三轮。<br>　　北睨舍城池尚在，南睎尊岭穴犹存。五峰秀，百池分。<br>　　粲粲鲜花明四曜，辉辉道树镜三春。扬锡指山阿，<br>　　携步上祇陀。既睹如来叠衣石，复观天授迸馀峨。<br>　　伫灵镇梵岳，凝思遍生河。金花逸掌仪前奉，<br>　　芳盖陵虚殿后过。旋绕经行砌，目想如神契。<br>　　回斯少福涧生津，共会龙华舍尘翳。
◎卷.40【玄逵律师言离广府还望桂林去留怆然自述赠怀】义净<br>　　标心之梵宇，运想入仙洲。婴痼乖同好，沈情阻若抽。<br>　　叶落乍难聚，情离不可收。何日乘杯至，详观演法流。
◎卷.41【余以咸亨元年在西京寻听于时与并部处一法师…聊题两绝】义净<br>　　我行之数万，愁绪百重思。那教六尺影，独步五天陲。<br>　　上将可陵师，匹士志难移。如论惜短命，何得满长祇。
◎卷.42【西域寺】义净<br>　　众美仍罗列，群英已古今。也知生死分，那得不伤心。
◎卷.43【道希法师求法西域终于庵摩罗跋国后…聊题一绝】义净<br>　　百苦忘劳独进影，四恩在念契流通。<br>　　如何未尽传灯志，溘然于此遇途穷。
◎卷.44【行路难】宝月<br>　　君不见，孤雁关外发，酸嘶度杨越。空城客子心肠断，<br>　　幽闺思妇气欲绝。凝霜夜下拂罗衣，浮云中断开明月。<br>　　夜夜遥遥徒相思，年年望望情不歇。取我匣中青铜镜，<br>　　情人为我除白发。行路难，行路难。夜闻南城汉使度，<br>　　使我流泪忆长安。
◎卷.45【老僧（一作郑綮诗）】景云<br>　　日照西山雪，老僧门始开。冻瓶粘柱础，宿火焰炉灰。<br>　　童子病归去，鹿麑寒入来。斋钟知渐近，枝鸟下生台。
◎卷.46【谿叟】景云<br>　　谿翁居处静，谿鸟入门飞。早起钓鱼去，夜深乘月归。<br>　　露香菰米熟，烟暖荇丝肥。潇洒尘埃外，扁舟一草衣。
◎卷.47【画松】景云<br>　　画松一似真松树，且待寻思记得无。<br>　　曾在天台山上见，石桥南畔第三株。
◎卷.48【送戴三征君还谷口旧居】理莹<br>　　岩穴多遗秀，弓车屡远招。周王尊渭叟，颍客傲唐尧。<br>　　出处天波洽，关河地势遥。瞻星吴郡夜，作雾华山朝。<br>　　清论虚重席，闲居挂一瓢。渔歌思坐酌，宸渥宠行轺。<br>　　春为荷裳暖，霜因葛履消。层崖悬瀑溜，万壑振清飙。<br>　　谷鸟犹迁木，场驹正食苗。谢安何日起，台鼎伫君调。
◎卷.49【送童子下山】金地藏<br>　　空门寂寞汝思家，礼别云房下九华。爱向竹栏骑竹马，<br>　　懒于金地聚金沙。添瓶涧底休招月，烹茗瓯中罢弄花。<br>　　好去不须频下泪，老僧相伴有烟霞。
◎卷.50【题张僧繇醉僧图】怀素<br>　　人人送酒不曾沽，终日松间挂一壶。<br>　　草圣欲成狂便发，真堪画入醉僧图。
◎卷.51【寄衡岳僧】怀素<br>　　祝融高座对寒峰，云水昭丘几万重。<br>　　五月衲衣犹近火，起来白鹤冷青松。<br>第八百零九卷
◎卷.1【酬皇甫冉西陵见寄（一作西陵渡）】灵一<br>　　西陵潮信满，岛屿没中流。越客依风水，相思南渡头。<br>　　寒光生极浦，落日映沧洲。何事扬帆去，空惊海上鸥。
◎卷.2【溪行即事】灵一<br>　　近夜山更碧，入林溪转清。不知伏牛事，潭洞何从横。<br>　　野岸烟初合，平湖月未生。孤舟屡失道，但听秋泉声。
◎卷.3【栖霞山夜坐】灵一<br>　　山头戒坛路，幽映雪岩侧。四面青石床，一峰苔藓色。<br>　　松风静复起，月影开还黑。何独乘夜来，殊非昼所得。
◎卷.4【宿天柱观（一作宿灵洞观）】灵一<br>　　石室初投宿，仙翁喜暂容。花源隔水见，洞府过山逢。<br>　　泉涌阶前地，云生户外峰。中宵自入定，非是欲降龙。
◎卷.5【酬皇甫冉将赴无锡，于云门寺赠别】灵一<br>　　湖南通古寺，来往意无涯。欲识云门路，千峰到若耶。<br>　　春山子敬宅，古木谢敷家。自可长偕隐，那言相去赊。
◎卷.6【宜丰新泉】灵一<br>　　泉源新涌出，洞澈映纤云。稍落芙蓉沼，初淹苔藓文。<br>　　素将空意合，净与众流分。每到清宵月，泠泠梦里闻。
◎卷.7【静林精舍】灵一<br>　　静林溪路远，萧帝有遗踪。水击罗浮磬，山鸣于阗钟。<br>　　灯传三世火，树老万株松。无数烟霞色，空闻昔卧龙。
◎卷.8【江行寄张舍人】灵一<br>　　客程终日风尘苦，蓬转还家未有期。林色晓分残雪后，<br>　　角声寒奏落帆时。月高星使东看远，云破霜鸿北度迟。<br>　　流荡此心难共说，千峰澄霁隔琼枝。
◎卷.9【送王颖悟归左绵】灵一<br>　　客意天南兴已阑，不堪言别向仙官。梦摇玉珮随旄节，<br>　　心到金华忆杏坛。荒郊极望归云尽，瘦马空嘶落日残。<br>　　想得故山青霭里，泉声入夜独潺潺。
◎卷.10【安公】灵一<br>　　弥天称圣哲，象法初繄赖。弘道识行藏，匡时知进退。<br>　　秦王轻与举，习生重酬对。学文古篆中，义显心经内。<br>　　法服应华夏，金言流海岱。西方浮云间，更陪龙华会。
◎卷.11【林公】灵一<br>　　支公信高逸，久向山林住。时将孙许游，岂以形骸遇。<br>　　幸辞天子诏，复览名臣疏。西晋尚虚无，南朝久沦误。<br>　　因谈老庄意，乃尽逍遥趣。谁为竹林贤，风流相比附。
◎卷.12【远公】灵一<br>　　远公逢道安，一朝弃儒服。真机久消歇，世教空拘束。<br>　　誓入罗浮中，遂栖庐山曲。禅经初纂定，佛语新名目。<br>　　钵帽绝朝宗，簪裾翻拜伏。东林多隐士，为我辞荣禄。
◎卷.13【雨后欲寻天目山，问元、骆二公溪路】灵一<br>　　昨夜云生天井东，春山一雨一回风。<br>　　林花并逐溪流下，欲上龙池通不通。
◎卷.14【题僧院】灵一<br>　　虎溪闲月引相过，带雪松枝挂薜萝。<br>　　无限青山行欲尽，白云深处老僧多。
◎卷.15【宿静林寺】灵一<br>　　山寺门前多古松，溪行欲到已闻钟。<br>　　中宵引领寻高顶，月照云峰凡几重。
◎卷.16【再还宜丰寺】灵一<br>　　再寻招隐地，重会息心期。樵客问归日，山僧记别时。<br>　　野云阴远甸，秋雨涨前陂。勿谓探形胜，吾今不好奇。
◎卷.17【春日山斋】灵一<br>　　野径东风起，山扉度日开。晴光拆红萼，流水长青苔。<br>　　逋客殊未去，芳时已再来。非关恋春草，自是欲裴回。
◎卷.18【留别忠州故人（一作惟审诗）】灵一<br>　　一身无定处，万里独销魂。芳草迷归路，春流滴泪痕。<br>　　几时休旅食，何夜宿江村。欲识相思苦，空山啼暮猿。
◎卷.19【送别】灵一<br>　　凭高莫送远，看欲断归心。别恨啼猿苦，相思流水深。<br>　　翠云南涧影，丹桂晚山阴。若未来双鹄，辽城何更寻。
◎卷.20【送冽寺主之京迎禅和尚】灵一<br>　　禅门居此地，瞻望在虚空。水国月未上，苍生如梦中。<br>　　上人知机士，瓶锡慰樊笼。彼土诸梵众，嗟君扬道风。
◎卷.21【送王法师之西川】灵一<br>　　旅游无近远，要自别魂销。官柳乡愁乱，春山客路遥。<br>　　伴行芳草远，缘兴野花飘。计日功成后，还将辅圣朝。
◎卷.22【送范律师往果州】灵一<br>　　终南千古后，独尔继卿名。离障非今日，修因是几生。<br>　　乱峰寒影暮，深涧野流清。远客归心苦，难为此别情。
◎卷.23【送明素上人归楚觐省】灵一<br>　　能将疏懒背时人，不厌孤萍任此身。江上昔年同出处，<br>　　天涯今日共风尘。平湖旧隐应残雪，芳草归心未隔春。<br>　　前路倍怜多胜事，到家知庆彩衣新。
◎卷.24【项王庙（一作栖一诗）】灵一<br>　　缅想咸阳事可嗟，楚歌哀怨思无涯。八千子弟归何处，<br>　　万里鸿沟属汉家。弓断阵前争日月，血流垓下定龙蛇。<br>　　拔山力尽乌江水，今日悠悠空浪花。
◎卷.25【酬陈明府舟中见赠】灵一<br>　　长溪通夜静，素舸与人闲。月影沈秋水，风声落暮山。<br>　　稻花千顷外，莲叶两河间。陶令多真意，相思一解颜。
◎卷.26【题东兰若】灵一<br>　　上人禅室路裴回，万木清阴向日开。寒竹影侵行径石，<br>　　秋风声入诵经台。闲云不系从舒卷，狎鸟无机任往来。<br>　　更惜片阳谈妙理，归时莫待暝钟催。
◎卷.27【送朱放】灵一<br>　　苦见人间世，思归洞里天。纵令山鸟语，不废野人眠。
◎卷.28【归岑山过惟审上人别业（一作归岑山留别）】灵一<br>　　禅客无心忆薜萝，自然行径向山多。<br>　　知君欲问人间事，始与浮云共一过。
◎卷.29【于潜道中呈元八处士】灵一<br>　　苕水滩行浅，潜州路渐深。参差远岫色，迢递野人心。<br>　　冻涧冰难释，秋山日易阴。不知天目下，何处是云林。
◎卷.30【送殷判官归上都】灵一<br>　　漾舟云路客，来过夕阳时。向背堪遗恨，逢迎宿未期。<br>　　水容愁暮急，花影动春迟。别后王孙草，青青入梦思。
◎卷.31【赠别皇甫曾】灵一<br>　　幽人从远岳，过客爱春山。高驾能相送，孤游且未还。<br>　　紫苔封井石，绿竹掩柴关。若到云峰外，齐心去住间。
◎卷.32【送陈允初卜居麻园】灵一<br>　　欲向麻源隐，能寻谢客踪。空山几千里，幽谷第三重。<br>　　茅宇宁须葺，荷衣不待缝。因君见往事，为我谢乔松。
◎卷.33【秋题刘逸人林泉】灵一<br>　　凉飙乱黄叶，迟客橘阴清。萝径封行迹，云门闭野情。<br>　　零林秋露响，穿竹暮烟轻。莫恋幽栖地，怀安却败名。
◎卷.34【自大林与韩明府归郭中精舍】灵一<br>　　野客同舟楫，相携复一归。孤烟生暮景，远岫带春晖。<br>　　不道还山是，谁云向郭非。禅门有通隐，喧寂共忘机。
◎卷.35【同使君宿大梁驿】灵一<br>　　旌旗江上出，花外卷帘空。夜色临城月，春寒度水风。<br>　　虽然行李别，且喜语音同。若问匡庐事，终身愧远公。
◎卷.36【题黄公陶翰别业（一作处一诗，一作苏广文诗）】灵一<br>　　闻说花源堪避秦，幽寻数月不逢人。烟霞洞里无鸡犬，<br>　　风雨林间有鬼神。黄公石上三芝秀，陶令门前五柳春。<br>　　醉卧白云闲入梦，不知何物是吾身。
◎卷.37【哭卫尚书】灵一<br>　　画戟重门楚水阴，天涯欲暮共伤心。南荆双戟痕犹在，<br>　　北斗孤魂望已深。莲花幕下悲风起，细柳营边晓月临。<br>　　有路茫茫向谁问，感君空有泪沾襟。
◎卷.38【赠灵澈禅师】灵一<br>　　禅师来往翠微间，万里千峰到剡山。<br>　　何时共到天台里，身与浮云处处闲。
◎卷.39【将出宜丰寺留题山房】灵一<br>　　池上莲荷不自开，山中流水偶然来。<br>　　若言聚散定由我，未是回时那得回。
◎卷.40【妙乐观（一作题王乔观传傅道士所居）】灵一<br>　　王乔所居空山观，白云至今凝不散。坛场月路几千年，<br>　　往往吹笙下天半。瀑布西行过石桥，黄精采根还采苗。<br>　　忽见一人檠茶碗，篸花昨夜风吹满。自言家处在东坡，<br>　　白犬相随邀我过。松间石上有棋局，能使樵人烂斧柯。
◎卷.41【与元居士青山潭饮茶】灵一<br>　　野泉烟火白云间，坐饮香茶爱此山。<br>　　岩下维舟不忍去，青溪流水暮潺潺。
◎卷.42【送人得荡子归倡妇（一作行不归）】灵一<br>　　垂涕凭回信，为语柳园人。情知独难守，又是一阳春。
◎卷.43【句】灵一<br>　　滤泉侵月起，扫径避虫行。（《丹铅录》）<br>第八百一十卷
◎卷.1【听莺歌】灵澈<br>　　新莺傍檐晓更悲，孤音清泠啭素枝。口边血出语未尽，<br>　　岂是怨恨人不知。不食枯桑葚，不衔苦李花。偶然弄枢机，<br>　　婉转凌烟霞。众雏飞鸣何跼促，自觇游蜂啄枯木。<br>　　玄猿何事朝夜啼，白鹭长在汀洲宿。黑雕黄鹤岂不高，<br>　　金笼玉钩伤羽毛。三江七泽去不得，风烟日暮生波涛。<br>　　飞去来，莫上高城头，莫下空园里。城头鸱乌拾膻腥，<br>　　空园燕雀争泥滓。愿当结舌含白云，五月六月一声不可闻。
◎卷.2【归湖南作】灵澈<br>　　山边水边待月明，暂向人间借路行。<br>　　如今还向山边去，只有湖水无行路。
◎卷.3【初到汀州】灵澈<br>　　初放到沧洲，前心讵解愁。旧交容不拜，临老学梳头。<br>　　禅室白云去，故山明月秋。几年犹在此，北户水南流。
◎卷.4【九日和于使君思上京亲故】灵澈<br>　　清晨有高会，宾从出东方。楚俗风烟古，汀洲草木凉。<br>　　山情来远思，菊意在重阳。心忆华池上，从容鸳鹭行。
◎卷.5【送道虔上人游方】灵澈<br>　　律仪通外学，诗思入玄关。烟景随缘到，风姿与道闲。<br>　　贯花留净室，咒水度空山。谁识浮云意，悠悠天地间。
◎卷.6【送鉴供奉归蜀宁亲】灵澈<br>　　林间出定恋庭闱，圣主恩深暂许归。双树欲辞金锡冷，<br>　　四花犹向玉阶飞。梁山拂汉分清境，蜀雪和烟惹翠微。<br>　　此去不须求彩服，紫衣全胜老莱衣。
◎卷.7【天姥岑望天台山】灵澈<br>　　天台众峰外，华顶当寒空。有时半不见，崔嵬在云中。
◎卷.8【远公墓】灵澈<br>　　古墓石棱棱，寒云晚景凝。空悲虎溪月，不见雁门僧。
◎卷.9【宿东林寺（一作云门雪夜）】灵澈<br>　　天寒猛虎叫岩雪，林下无人空有月。<br>　　千年像教今不闻，焚香独为鬼神说。
◎卷.10【简寂观】灵澈<br>　　古松古柏岩壁间，猿攀鹤巢古枝折。<br>　　五月有霜六月寒，时见山翁来取雪。
◎卷.11【元日观郭将军早朝】灵澈<br>　　欲曙九衢人更多，千条香烛照星河。<br>　　今朝始见金吾贵，车马纵横避玉珂。
◎卷.12【东林寺酬韦丹刺史】灵澈<br>　　年老心闲无外事，麻衣草座亦容身。<br>　　相逢尽道休官好，林下何曾见一人。
◎卷.13【东林寺寄包侍御】灵澈<br>　　古殿清阴山木春，池边跂石一观身。<br>　　谁能来此焚香坐，共作垆峰二十人。
◎卷.14【西林寄杨公】灵澈<br>　　日日爱山归已迟，闲闲空度少年时。<br>　　余身定寄林中老，心与长松片石期。
◎卷.15【答徐广叔四问】灵澈<br>　　童子出家无第行，随师乞食遣称名。<br>　　长沙岂敢论年几，绛老惟知甲子生。
◎卷.16【闻李处士亡】灵澈<br>　　时时闻说故人死，日日自悲随老身。<br>　　白发不生应不得，青山长在属何人。
◎卷.17【句】灵澈<br>　　松树有死枝，冢上唯莓苔。石门无人入，古木花不开。<br>　　（《道边古坟》）<br>　　绿竹岁寒在，故人衰老多。（《答范校书》）<br>　　月色静中见，泉声深处闻。（《石帆山》）<br>　　古观茅山下，诸峰欲曙时。真人是黄子，玉堂生紫芝。<br>　　（《题李尊师堂》）<br>　　禅门至六祖，衣钵无人得。（《题曹溪能大师奖山居》）<br>　　古墓碑表折，荒垄松柏稀。（《伤古墓》）<br>　　秋深知气正，家近觉山寒。（《登梨岭望越中》）<br>　　山僧不记重阳日，因见茱萸忆去年。（《九日》）<br>　　今非古狱下，莫向斗边看。（《宿延平怀古》）<br>　　海月生残夜，江春入暮年。<br>　　窗风枯砚水，山雨慢琴弦。（见《雪浪斋日记》）
◎卷.18【湘夫人祠】大易<br>　　灵祠古木合，波扬大江濆。未□湘南雨，知为何处云。<br>　　苔痕涩珠履，草色妒罗裙。妙鼓彤云瑟，羁臣不可闻。
◎卷.19【赠司空拾遗】大易<br>　　侍臣何事辞云陛，江上微云见雪花。望阁未承丹凤诏，<br>　　掩门空对楚人家。陈琳草奏才还在，王粲登楼兴未赊。<br>　　高馆更容尘外客，仍令归路待瑶华。
◎卷.20【寄钱郎中】法照<br>　　闭门深树里，闲足鸟来过。五马不复贵，一僧谁奈何。<br>　　药苗家自有，香饭乞时多。寄语婵娟客，将心向薜萝。
◎卷.21【送清江上人】法照<br>　　越人僧体古，清虑洗尘劳。一国诗名远，多生律行高。<br>　　见山援葛藟，避世著方袍。早晚云门去，侬应逐尔曹。
◎卷.22【送无著禅师归新罗】法照<br>　　万里归乡路，随缘不算程。寻山百衲弊，过海一杯轻。<br>　　夜宿依云色，晨斋就水声。何年持贝叶，却到汉家城。
◎卷.23【游元象泊】释泚<br>　　空水潮色净，澹然湖上心。舳舻轻且进，汀洲如可寻。<br>　　秋风洄溯险，落日波涛深。寂寞武陵去，中流方至今。
◎卷.24【北原别业】释泚<br>　　野外车骑绝，古村桑柘阴。流莺出谷静，春草闭门深。<br>　　学稼农为业，忘情道作心。因知上皇日，凿井在灵林。
◎卷.25【杂诗】庞蕴<br>　　未识龙宫莫说珠，识珠言说与君殊。<br>　　空拳只是婴儿信，岂得将来诳老夫。<br>　　万法从心起，心生万法生。法生同日了，来去在虚行。<br>　　寄语修道人，空生慎勿生。如能达此理，不动出深坑。<br>　　极目观前境，寂寞无一人。回头看后底，影亦不随身。<br>　　神识苟能无挂碍，廓周法界等虚空。<br>　　不假坐禅持戒律，超然解脱岂劳功。<br>　　日用事无别，惟吾自偶偕。头头非取舍，处处勿张乖。<br>　　朱紫谁为号，青山绝点埃。神通并妙用，运水及搬柴。<br>　　十方同聚会，个个学无为。此是选佛场，心空及第归。<br>　　焰水无鱼下底钩，觅鱼无处笑君愁。<br>　　可怜谷隐老禅伯，被唾如何见亦羞。<br>第八百一十一卷
◎卷.1【归山作】护国<br>　　喧静各有路，偶随心所安。纵然在朝市，终不忘林峦。<br>　　四皓将拂衣，二疏能挂冠。窗前隐逸传，每日三时看。<br>　　靳尚那可论，屈原亦可叹。至今黄泉下，名及青云端。<br>　　松牖见初月，花间礼古坛。何处论心怀，世上空漫漫。
◎卷.2【题醴陵玉仙观歌（一作灵一诗）】护国<br>　　王乔一去空仙观，白云至今凝不散。星垣松殿几千秋，<br>　　往往笙歌下天半。瀑布西行过石桥，黄精采根还采苗。<br>　　路逢一人擎药碗，松花夜雨风吹满。自言家住在东坡，<br>　　白犬相随邀我过。南山石上有棋局，曾使樵夫烂斧柯。
◎卷.3【访云母山僧】护国<br>　　森然古岩里，净行一番僧。松下滤寒水，佛前挑夜灯。<br>　　莲花国土异，贝叶梵书能。想到空王境，无心问爱憎。
◎卷.4【题王班水亭】护国<br>　　湖上见秋色，旷然如尔怀。岂惟欢陇亩，兼亦外形骸。<br>　　待月归山寺，弹琴坐暝斋。布衣闲自贵，何用谒天阶。
◎卷.5【山中寄王员外】护国<br>　　为问幽兰桂，空山复若何。芬芳终有分，采折更谁过。<br>　　望在轩阶近，恩沾雨露多。移居傥得地，长愿接琼柯。
◎卷.6【许州郑使君孩子（一作法振诗）】护国<br>　　毛骨贵天生，肌肤片玉明。见人空解笑，弄物不知名。<br>　　国器嗟犹小，门风望益清。抱来芳树下，时引凤雏声。
◎卷.7【怆故人旧居】护国<br>　　惆怅至日暮，寒鸦啼树林。破阶苔色厚，残壁雨痕深。<br>　　命与时不遇，福为祸所侵。空馀行径在，令我叹人吟。
◎卷.8【逢灵道士】护国<br>　　浮丘山上见黄冠，松柏森森登古坛。一茎青竹以为杖，<br>　　数颗仙桃仍未餐。长安市里仍卖卜，武陵溪畔每烧丹。<br>　　缩地往来无定所，花源到处路漫漫。
◎卷.9【别盛安】护国<br>　　情人取次几淹留，别后南州与北州。月色为怜今夜客，<br>　　砧声那似去年秋。欲除豺虎论三略，莫对云山咏四愁。<br>　　亲故相逢且借问，古来无种是王侯。
◎卷.10【伤蔡处士】护国<br>　　箧中遗草是琅玕，对此空令洒泪看。三径尚馀行迹在，<br>　　数萤犹是映书残。晨光不借泉门晓，暝色唯添陇树寒。<br>　　欲问皇天天更远，有才无命说应难。
◎卷.11【临川道中】护国<br>　　出谷入谷路回转，秋风已至归期晚。<br>　　举头何处望来踪，万仞千山鸟飞远。
◎卷.12【赠张驸马斑竹柱杖】护国<br>　　此君与我在云溪，劲节奇文胜杖藜。<br>　　为有岁寒堪赠远，玉阶行处愿提携。
◎卷.13【病愈寄友】法振<br>　　哀乐暗成疾，卧中芳月移。西山有清士，孤啸不可追。<br>　　捣药昼林静，汲泉阴涧迟。微踪与麋鹿，远谢求羊知。
◎卷.14【程评事西园之作】法振<br>　　谁向春莺道，名园已共知。檐前回水影，城上出花枝。<br>　　摇拂烟云动，登临翰墨随。相招能不厌，山舍为君移。
◎卷.15【陈九溪中草堂】法振<br>　　溪草落溅溅，鱼飞入稻田。早寒临洞月，轻素卷帘烟。<br>　　dU帻题新句，蓑衣象古贤。曙花闲秀色，三十六峰前。
◎卷.16【题天长阮少府湖上客归】法振<br>　　孤棹移官舍，新农寄楚田。晴林渡海日，春草长湖烟。<br>　　卧对闲鸥戏，谈经稚子贤。佳期更何许，应向啸台前。
◎卷.17【题万山许炼师】法振<br>　　道成人不识，流水响空山。花暗轩窗外，云随坐卧间。<br>　　验图名已久，绝粒事长闲。更欲昆仑去，羞看绛节还。
◎卷.18【河源破贼后赠袁将军】法振<br>　　白羽三千驻，萧萧万里行。出关深汉垒，带月破蕃营。<br>　　蔓草河原色，悲笳碎叶声。欲朝王母殿，前路驻高旌。
◎卷.19【越中赠程先生】法振<br>　　纱帽度残春，虚舟寄一身。溪边逢越女，花里问秦人。<br>　　古塞连山静，阴霞落海新。有时城郭去，暗与酒家亲。
◎卷.20【送常大夫赴朔方】法振<br>　　关山今不掩，军候鸟先知。大汉嫖姚入，乌孙部曲随。<br>　　高旌天外驻，寒角月中吹。归到长安第，花应再满枝。
◎卷.21【送人游闽越】法振<br>　　不须行借问，为尔话闽中。海岛阴晴日，江帆来去风。<br>　　道游玄度宅，身寄朗陵公。此别何伤远，如今关塞通。
◎卷.22【送褚先生海上寻封炼师】法振<br>　　潮落风初定，天吴避客舟。近承三殿旨，欲向五湖游。<br>　　不厌乌皮几，新缝鹤氅裘。明珠漂断岸，阴火映中流。<br>　　华盖芝童引，神丹桂女收。悬知居缥缈，因为识浮丘。
◎卷.23【送韩侍御自使幕巡海北】法振<br>　　微雨空山夜洗兵，绣衣朝拂海云清。幕中运策心应苦，<br>　　马上吟诗卷已成。离亭不惜花源醉，古道犹看蔓草生。<br>　　因说元戎能破敌，高歌一曲陇关情。
◎卷.24【张舍人南溪别业】法振<br>　　新田绕屋半春耕，藜杖闲门引客行。山翠自成微雨色，<br>　　谿花不隐乱泉声。渔家远到堪留兴，公府悬知欲厌名。<br>　　入夜更宜明月满，双童唤出解吹笙。
◎卷.25【别卢使君归故栅村】法振<br>　　归风白马引嘶声，落日犹看楚客情。塞口竹缘空戍没，<br>　　潮头沙拥慢冈成。松田且欲亲耕种，郡守何偏问姓名。<br>　　东道宿程投故栅，依依渔父解相迎。
◎卷.26【丹阳浦送客之海上】法振<br>　　不到终南向几秋，移居更欲近沧洲。风吹雨色连村暗，<br>　　潮拥菱花出岸浮。漠漠望中春自艳，寥寥泊处夜堪愁。<br>　　如君岂得空高枕，只益天书遣远求。
◎卷.27【月夜泛舟】法振<br>　　西塞长云尽，南湖片月斜。漾舟人不见，卧入武陵花。
◎卷.28【送友人之上都】法振<br>　　玉帛征贤楚客稀，猿啼相送武陵归。<br>　　湖头望入桃花去，一片春帆带雨飞。
◎卷.29【句】法振<br>　　画鼓催来锦臂襄，小娥双起整霓裳。（《柘枝》，<br>　　见《韵语阳秋》）<br>第八百一十二卷
◎卷.1【早发陕州途中赠严秘书】清江<br>　　此身虽不系，忧道亦劳生。万里江湖梦，千山雨雪行。<br>　　人家依旧垒，关路闭层城。未尽交河虏，犹屯细柳兵。<br>　　艰难嗟远客，栖托赖深情。贫病吾将有，精修许少卿。
◎卷.2【早春书情寄河南崔少府】清江<br>　　春日春风至，阳和似不均。病身空益老，愁鬓不知春。<br>　　宇宙成遗物，光阴促幻身。客游伤末路，心事向行人。<br>　　道薄犹怀土，时难欲厌贫。微才如可寄，赤县有乡亲。
◎卷.3【春游司直城西鸬鹚谿别业】清江<br>　　别墅军城下，闲喧未可齐。春深花蝶梦，晓隔柳烟鞞。<br>　　韶景浮寒水，疏杨映绿堤。沿洄看竹色，来往听莺啼。<br>　　久慢持生术，多亲种药畦。家贫知素行，心苦见清溪。<br>　　越客初投分，南枝得寄栖。禅机空寂寞，雅趣赖招携。<br>　　本寺重江外，游方二室西。裴回恋知己，日夕草萋萋。
◎卷.4【夕次襄邑】清江<br>　　何处戒吾道，经年远路中。客心犹向北，河水自归东。<br>　　古戍鸣寒角，疏林振夕风。轻舟惟载月，那与故人同。
◎卷.5【宿严维宅简章八元（一作宿严秘书宅）】清江<br>　　佳期曾不远，甲第即南邻。惠爱偏相及，经过岂厌频。<br>　　秋寒林叶动，夕霁月华新。莫话羁栖事，平原是主人。
◎卷.6【赠淮西贾兵马使】清江<br>　　破虏功成百战场，天书新拜汉中郎。映门旌旆春风起，<br>　　对客弦歌白日长。阶下斗鸡花乍发，营南试马柳初黄。<br>　　由来吴楚多同调，感激逢君共异乡。
◎卷.7【送坚上人归杭州天竺寺】清江<br>　　十年劳负笈，经论化中朝。流水知乡近，和风惜别遥。<br>　　云山零夜雨，花岸上春潮。归卧南天竺，禅心更寂寥。
◎卷.8【送赞律师归嵩山（一作无可诗）】清江<br>　　禅意归心急，山深定易安。清贫修道苦，孝友别家难。<br>　　雪路侵溪转，花宫映岳看。到时瞻塔暮，松月向人寒。
◎卷.9【上都酬章十八兄】清江<br>　　每叹经年别，人生有几年。关河长问道，风雨独随缘。<br>　　寓蝶成庄梦，怀人识祢贤。徽猷不及此，空愧白华篇。
◎卷.10【登楼望月寄凤翔李少尹】清江<br>　　陌上凉风槐叶凋，夕阳秋露湿寒条。登楼望月楚山上，<br>　　月到楼南山独遥。心送秦人趋凤阙，月随阳雁极烟霄。<br>　　轩车不重无名客，此地谁能访寂寥。
◎卷.11【湘川怀古】清江<br>　　潇湘连汨罗，复对九嶷河。浪势屈原冢，竹声渔父歌。<br>　　地荒征骑少，天暖浴禽多。脉脉东流水，古今同奈何。
◎卷.12【七夕】清江<br>　　七夕景迢迢，相逢只一宵。月为开帐烛，云作渡河桥。<br>　　映水金冠动，当风玉珮摇。惟愁更漏促，离别在明朝。
◎卷.13【长安卧病】清江<br>　　身世足堪悲，空房卧病时。卷帘花雨滴，扫石竹阴移。<br>　　已觉生如梦，堪嗟寿不知。未能通法性，讵可免支离。
◎卷.14【送婆罗门（一作可止诗）】清江<br>　　雪岭金河独向东，吴山楚泽意无穷。<br>　　如今白首乡心尽，万里归程在梦中。
◎卷.15【喜皇甫大夫同宿大梁驿】清江<br>　　江头旌旆去，花外卷帘空。夜色临城月，春声渡水风。<br>　　也知行李别，暂喜话言同。若问庐山事，终身愧远公。
◎卷.16【酬姚补阙南仲云溪馆中戏题随书见寄】清江<br>　　寺溪临使府，风景借仁祠。补衮周官贵，能名汉主慈。<br>　　卧云知独处，望月忆同时。忽枉缄中赠，琼瑶满手持。
◎卷.17【喜严侍御蜀还赠严秘书】清江<br>　　往年分首出咸秦，木落花开秋又春。江客不曾知蜀路，<br>　　旅魂何处访情人。当时望月思文友，今日迎骢见近臣。<br>　　多羡二龙同汉代，绣衣芸阁共荣亲。
◎卷.18【送韦参军江陵（一作戴叔伦诗）】清江<br>　　槐花落尽柳阴清，萧索凉天楚客情。海上旧山无的信，<br>　　东门归路不堪行。身随幻境劳多事，迹学禅心厌有名。<br>　　公子道存知不弃，欲依刘表住南荆。
◎卷.19【月夜有怀黄端公兼简朱孙二判官】清江<br>　　月照疏林惊鹊飞，羁人此夜共无依。青门旅寓身空老，<br>　　白首头陀力渐微。屡向曲池陪逸少，几回戎幕接玄晖。<br>　　四科弟子称文学，五马诸侯是绣衣。江雁往来曾不定，<br>　　野云摇曳本无机。修行未尽身将尽，欲向东山掩旧扉。
◎卷.20【精舍遇雨（一作可止诗）】清江<br>　　空门寂寂淡吾身，溪雨微微洗客尘。<br>　　卧向白云情未尽，任他黄鸟醉芳春。
◎卷.21【小雪（一作可止诗）】清江<br>　　落雪临风不厌看，更多还恐蔽林峦。<br>　　愁人正在书窗下，一片飞来一片寒。
◎卷.22【句】清江<br>　　万木无一叶，客心悲此时。（秋日晚泊，见《吟窗杂录》）<br>第八百一十三卷
◎卷.1【送吕郎中赴沧州】无可<br>　　出守沧州去，西风送旆旌。路遥经几郡，地尽到孤城。<br>　　拜庙千山绿，登楼遍海清。何人共东望，日向积涛生。
◎卷.2【书马如文石门居】无可<br>　　别业逸高情，暮泉喧客亭。林回天阙近，雨过石门青。<br>　　野果谁来拾，山禽独卧听。要迎文会友，时复扫柴扃。
◎卷.3【送章正字秩满东归】无可<br>　　朝衣登别席，春色满秦关。芸阁吏谁替，海门身又还。<br>　　寻僧流水僻，见月远林闲。虽是忘机者，难齐去住间。
◎卷.4【赋得望远山送客归】无可<br>　　遥山寒雨过，正向暮天横。隐隐凌云出，苍苍与水平。<br>　　何时凝厚地，几处映孤城。归客秋风里，回看伤别情。
◎卷.5【送宜春裴宰是将军旻之孙】无可<br>　　垂白方为县，徒知大父雄。山春南去棹，楚夜北飞鸿。<br>　　叠嶂和云灭，孤城与岭通。谁知持惠化，一境动清风。
◎卷.6【送朴山人归日本】无可<br>　　海霁晚帆开，应无乡信催。水从荒外积，人指日边回。<br>　　望国乘风久，浮天绝岛来。傥因华夏使，书札转悠哉。
◎卷.7【送姚宰任吉州安福县（一作送王明府之任安福）】无可<br>　　落絮满衣裳，携琴问酒乡。挂帆南入楚，到县半浮湘。<br>　　吏散翠禽下，庭闲斑竹长。人安宜远泛，沙上蕙兰香。
◎卷.8【送李少府之任临邛】无可<br>　　邛南方作尉，调补一何卑。发论唯公干，承家乃帝枝。<br>　　山长风袅栈，江荫石和澌。旧井王孙宅，还寻独有期。
◎卷.9【游山寺】无可<br>　　千峰路盘尽，林寺昔何名。步步入山影，房房闻水声。<br>　　多年人迹断，残照石阴清。自可求居止，安闲过此生。
◎卷.10【酬姚员外见过林下】无可<br>　　扫苔迎五马，莳药过申钟。鹤共林僧见，云随野客逢。<br>　　入楼山隔水，滴旆露垂松。日暮题诗去，空知雅调重。
◎卷.11【寄华州马戴（一作秋中闻马戴游华山因寄）】无可<br>　　三峰待秋上，鸟外挂衣巾。犹见无穷景，应非暂往身。<br>　　水寒仙掌路，山远华阳人。欲问坛边月，寻思阙复新。
◎卷.12【秋夜寄青龙寺空贞二上人】无可<br>　　夜来思道侣，木叶向人飘。精舍池边古，秋山树下遥。<br>　　磬寒彻几里，云白已经宵。未得同居止，萧然自寂寥。
◎卷.13【过杏溪寺寄姚员外】无可<br>　　门径众峰头，盘岩复转沟。云僧随树老，杏水落江流。<br>　　峡狖有时到，秦人今日游。谢公多晚眺，此景在南楼。
◎卷.14【送僧归中条（一作送觉法师往中条旧隐）】无可<br>　　夜叶动飘飘，寒来话数宵。卷经归鸟外，转雪过山椒。<br>　　旧长松杉大，难行水石遥。元戎宗内学，应就白云招。
◎卷.15【送人罢举东游】无可<br>　　东堂今已负，况此远行难。兼雨风声过，连天草色干。<br>　　鸿嘶荒垒闭，兵烧广川寒。若向龙门宿，悬知拭泪看。
◎卷.16【金州冬月陪太守游池（一作林下对雪送僧归草堂寺）】无可<br>　　残腊雪纷纷，林间起送君。苦吟行迥野，投迹向寒云。<br>　　绝顶晴多去，幽泉冻不闻。唯应草堂寺，高枕脱人群。
◎卷.17【寄青龙寺原上人（一作冬日寄僧友）】无可<br>　　敛屦入寒竹，安禅过漏声。高杉残子落，深井冻痕生。<br>　　罢磬风枝动，悬灯雪屋明。何当招我宿，乘月上方行。
◎卷.18【秋寄从兄贾岛（一作秋夜宿西林寄贾岛）】无可<br>　　暝虫喧暮色，默思坐西林。听雨寒更彻，开门落叶深。<br>　　昔因京邑病，并起洞庭心。亦是吾兄事，迟回共至今。
◎卷.19【新年】无可<br>　　燃灯朝复夕，渐作长年身。紫阁未归日，青门又见春。<br>　　掩关寒过尽，开定草生新。自有林中趣，谁惊岁去频。
◎卷.20【夏日送崔秀才游南】无可<br>　　南方山水地，念子为贫游。纵是逢佳景，那能缓旅愁。<br>　　夕阳行远道，烦暑在孤舟。莫向巴江过，猿啼促泪流。
◎卷.21【晚秋酬姚合见寄】无可<br>　　新命起高眠，江湖空浩然。木衰犹有菊，燕去即无蝉。<br>　　分察千官内，孤怀远岳边。萧条人外寺，暌阻又经年。
◎卷.22【暮秋宿友人居】无可<br>　　招我郊居宿，开门但苦吟。秋眠山烧尽，暮歇竹园深。<br>　　寒浦鸿相叫，风窗月欲沈。翻嫌坐禅石，不在此松阴。
◎卷.23【送李骑曹之武宁（一作送威武李骑曹之灵武宁省）】无可<br>　　一岁一归宁，凉天数骑行。河来当塞曲，山远与沙平。<br>　　纵猎旗风卷，听笳帐月生。新鸿引寒色，回日满京城。
◎卷.24【秋日寄厉玄先辈】无可<br>　　杨柳起秋色，故人犹未还。别离俱自苦，少壮岂能闲。<br>　　夜雨吟残烛，秋城忆远山。何当一相见，语默此林间。
◎卷.25【冬晚与诸文士会太仆田卿宅】无可<br>　　从容启华馆，馔玉复烧兰。是岁兹旬尽，良宵几刻残。<br>　　风回松竹动，人息斗牛寒。此后思良集，须期月再圆。
◎卷.26【赠诗僧】无可<br>　　寒山对水塘，竹叶影侵堂。洗药冰生岸，开门月满床。<br>　　病多身又老，枕倦夜兼长。来谒吾曹者，呈诗问否臧。
◎卷.27【寒夜过睿川师院】无可<br>　　长生推献寿，法坐四朝登。问难无强敌，声名掩古僧。<br>　　绝尘苔积地，栖竹鸟惊灯。语默俱忘寐，残窗半月棱。
◎卷.28【送颢法师往太原讲兼呈李司徒】无可<br>　　近腊辞精舍，并州谒尚公。路长山忽尽，塞广雪无穷。<br>　　讲席开晴垒，禅衣涉远风。闻经诸弟子，应满此门中。
◎卷.29【冬日诸禅自商山礼正师真塔回见访】无可<br>　　久思今忽来，双屦污青苔。拂雪从山起，过房礼塔回。<br>　　偈留闲夜作，禅请暂时开。欲作孤云去，赋诗余不才。
◎卷.30【题青龙寺纵公房】无可<br>　　从谁得法印，不离上方传。夕磬城霜下，寒房竹月圆。<br>　　烟残衰木畔，客住积云边。未隐沧洲去，时来于此禅。
◎卷.31【赠圭峰禅师（一作寄圭峰宗密师）】无可<br>　　绝壑禅床底，泉分落石层。雾交高顶草，云隐下方灯。<br>　　朝满倾心客，溪连学道僧。半旬持一食，此事有谁能。
◎卷.32【陪姚合游金州南池（一作金州夏晚陪姚合员外游南池）】无可<br>　　柳暗清波涨，冲萍复漱苔。张筵白鸟起，扫岸使君来。<br>　　洲岛秋应没，荷花晚尽开。高城吹角绝，驺驭尚裴回。
◎卷.33【金州别姚合】无可<br>　　日日西亭上，春留到夏残。言之离别易，勉以道途难。<br>　　山出一千里，溪行三百滩。松间楼里月，秋入五陵看。
◎卷.34【夏日送田中丞赴蔡州】无可<br>　　出守汝南城，应多恋阙情。地遥人久望，风起旆初行。<br>　　楚庙繁蝉断，淮田细雨生。赏心知有处，蒋宅古津平。
◎卷.35【菊】无可<br>　　东篱摇落后，密艳被寒催。夹雨惊新拆，经霜忽尽开。<br>　　野香盈客袖，禁蕊泛天杯。不共春兰并，悠扬远蝶来。
◎卷.36【松】无可<br>　　枝干怪鳞皴，烟梢出涧新。屈盘高极目，苍翠远惊人。<br>　　待鹤移阴过，听风落子频。青青寒木外，自与九霄邻。
◎卷.37【兰】无可<br>　　兰色结春光，氛氲掩众芳。过门阶露叶，寻泽径连香。<br>　　畹静风吹乱，亭秋雨引长。灵均曾采撷，纫珮挂荷裳。
◎卷.38【陨叶】无可<br>　　绕巷夹溪红，萧条逐北风。别林遗宿鸟，浮水载鸣虫。<br>　　石小埋初尽，枝长落未终。带霜书丽什，闲读白云中。
◎卷.39【李常侍书堂】无可<br>　　结构因坟籍，檐前竹未生。涂油窗日早，阅椠幌风轻。<br>　　息架蛩惊客，垂灯雨过城。已应穷古史，师律孰齐名。
◎卷.40【寄和蔡州田郎中（一作寄和蔡州中丞题蒋亭）】无可<br>　　遗迹仍留蔡，幽人出汉朝。门深荒径在，台迥数峰遥。<br>　　岸石欹相倚，窗松偃未凋。寻思方一去，岂待使君招。
◎卷.41【经贞女祠】无可<br>　　朝赛暮还祈，开唐复历隋。精诚山雨至，岁月庙松衰。<br>　　窥穴龙潭黑，过门鸟道危。不同巫峡女，来往楚王祠。
◎卷.42【行汉水晚次神滩阻风】无可<br>　　惊风山半起，舟子忽停桡。岸荻吹先乱，滩声落更跳。<br>　　听松今欲暮，过岛或明朝。若尽平生趣，东浮看石桥。
◎卷.43【送田中丞使西戎（同用旗字）】无可<br>　　朝元下赤墀，玉节使西夷。关陇风回首，河湟雪洒旗。<br>　　碛砂行几月，戎帐到何时。应尽平生志，高全大国仪。
◎卷.44【送董正字归觐毗陵】无可<br>　　暂辞雠校去，未发见新鸿。路入江波上，人归楚邑东。<br>　　山遥晴出树，野极暮连空。何以念兄弟，应思洁膳同。
◎卷.45【送邵锡及第归湖州】无可<br>　　春关鸟罢啼，归庆浙烟西。郡守招延重，乡人慕仰齐。<br>　　橘青逃暑寺，茶长隔湖溪。乘暇知高眺，微应辨会稽。
◎卷.46【送薛重中丞充太原副使】无可<br>　　中司出华省，副相晋阳行。书答偏州启，筹参上将营。<br>　　踏沙夜马细，吹雨晓笳清。正报胡尘灭，桃花汾水生。
◎卷.47【送灵武李侍御】无可<br>　　灵州天一涯，幕客似还家。地得江南壤，程分碛里砂。<br>　　禁盐调上味，麦穗结秋花。前席因筹画，清吟塞日斜。
◎卷.48【冬夜姚侍御宅送李廓少府】无可<br>　　王事圭峰下，将还禁漏馀。偶欢新岁近，惜别后期疏。<br>　　雪罢见来吏，川昏聊整车。独吟多暇日，应寄柏台书。
◎卷.49【送喻凫及第归阳羡】无可<br>　　姓字载科名，无过子最荣。宗中初及第，江上觐难兄。<br>　　月向波涛没，茶连洞壑生。石桥高思在，且为看东坑。
◎卷.50【送沅江宋明府即开府璟之孙】无可<br>　　初闻从事日，鄂渚动芳菲。一遂钧衡荐，今为长吏归。<br>　　人临沅水望，雁映楚山飞。唯有传声政，家风重发挥。
◎卷.51【送薛秀才游河中兼投任郎中留后】无可<br>　　诗古赋纵横，令人畏后生。驾言游禹迹，知己在蒲城。<br>　　日射云烟散，风吹草木荣。孤吟临寇境，莫问请长缨。
◎卷.52【寄姚谏议】无可<br>　　鸣鞭静路尘，籍籍谏垣臣。函疏辞专密，炉香立独亲。<br>　　箧多临水作，窗宿卧云人。危坐开寒纸，灯前起草频。
◎卷.53【大理正任二十和江淹拟古诗二十章寄示】无可<br>　　不啻回青眼，应疑似碧云。古风真往哲，雅道滥朝闻。<br>　　活狱威豪右，销时赖典坟。如何经济意，未克致吾君。
◎卷.54【寄殿院薛侍御】无可<br>　　名高意本闲，浮俗自难攀。佐蜀连钱出，朝天獬豸还。<br>　　回翔历清院，弹奏迥离班。休浣通玄旨，留僧昼掩关。
◎卷.55【禅林寺】无可<br>　　台山朝佛陇，胜地绝埃氛。冷色石桥月，素光华顶云。<br>　　远泉和雪溜，幽磬带松闻。终断游方念，炉香继此焚。<br>第八百一十四卷
◎卷.1【奉和裴舍人春日杜城旧事】无可<br>　　早晚辞纶綍，观农下杜西。草新池似镜，麦暖土如泥。<br>　　鹓鹭依川宿，骅骝向野嘶。春来诗更苦，松韵亦含凄。
◎卷.2【酬厉侍御秋中思归树石所居见寄】无可<br>　　三峰居接近，数里蹑云行。深去通仙境，思归厌宦名。<br>　　月从高掌出，泉向乱松鸣。坐石眠霞侣，秋来短褐成。
◎卷.3【奉和段著作山居呈诸同志三首次本韵】无可<br>　　香花怀道侣，巾舄立双童。解印鸳鸿内，抽毫水石中。<br>　　履温行烧地，衣赤动霞风。又似朝天去，诸僧不可同。<br>　　官辞中秘府，疏放野麋齐。偃仰青霄近，登临白日低。<br>　　折腰窥乳窦，定足涉冰溪。染翰挥岚翠，僧名几处题。<br>　　暂收丹陛迹，独往乱山居。入雪知人远，眠云觉俗虚。<br>　　足垂岩顶石，缨濯洞中渠。只见僧酬答，新归绝壑书。
◎卷.4【春日送丽处士归龙山】无可<br>　　爱弟直霜台，家山羡独回。出门时返顾，何日更西来。<br>　　柳亦临关发，花应到越开。渔舟谁伴上，依旧恣沿洄。
◎卷.5【寄兴善寺崔律师】无可<br>　　沐浴前朝像，深秋白发师。从来居此寺，未省有东池。<br>　　幽石丛圭片，孤松动雪枝。顷曾听道话，别起远山思。
◎卷.6【送清散游太白山】无可<br>　　卷经归太白，蹑藓别萝龛。若履浮云上，须看积翠南。<br>　　倚身松入汉，瞑目月离潭。此境堪长往，尘中事可谙。
◎卷.7【冬晚姚谏议宅会送元绪上人归南山】无可<br>　　禅客诗家见，凝寒忽告还。分题回谏笔，留偈在商关。<br>　　盘径缘高雪，闲房在半山。自知麋鹿性，亦欲离人间。
◎卷.8【送契公自桂阳赴南海】无可<br>　　南行登岭首，与俗洗烦埃。磬罢孤舟发，禅移积瘴开。<br>　　中餐湘鸟下，朝讲海人来。莫便将经卷，炎方去不回。
◎卷.9【冬中与诸公会宿姚端公宅，怀永乐殷侍御】无可<br>　　柱史静开筵，所思何地偏。故人为县吏，五老远峰前。<br>　　宾榻寒侵树，公庭夜落泉。会当随假务，一就白云禅。
◎卷.10【同刘秀才宿见赠】无可<br>　　浮云流水心，只是爱山林。共恨多年别，相逢一夜吟。<br>　　既能持苦节，勿谓少知音。忆就西池宿，月圆松竹深。
◎卷.11【官池上】无可<br>　　迥疏城阙内，寒泻出云波。岸广山鱼到，汀闲海鹭过。<br>　　泛沟侵道急，流叶入宫多。移舸浮中沚，清宵彻晓河。
◎卷.12【中秋月】无可<br>　　蟾宜天地静，三五对阶蓂。照耀超诸夜，光芒掩众星。<br>　　影寒池更澈，露冷树销青。枉值中秋半，长乖宿洞庭。
◎卷.13【雪】无可<br>　　松亚竹珊珊，心知万井欢。山明迷旧径，溪满涨新澜。<br>　　客醉瑶台曙，兵防玉塞寒。红楼知有酒，谁肯学袁安。
◎卷.14【宿西岳白石院】无可<br>　　白石上嵌空，寒云西复东。瀑流悬住处，雏鹤失禅中。<br>　　岳壁松多古，坛基雪不通。未能亲近去，拥褐愧相同。
◎卷.15【送僧】无可<br>　　四海无拘系，行心兴自浓。百年三事衲，万里一枝筇。<br>　　夜减当晴影，春消过雪踪。白云深处去，知宿在何峰。
◎卷.16【送赞律师归嵩山（一作清江诗）】无可<br>　　禅意归心急，山深定易安。清贫修道苦，孝友别家难。<br>　　雪路寻溪转，花宫映岳看。到时孤塔暮，松月向人寒。
◎卷.17【春晚喜悟禅师自琉璃上方见过】无可<br>　　琉璃师到城，谈性外诸经。下岭雪霜在，近人林木清。<br>　　苔痕深草履，瀑布滴铜瓶。乐问山中事，宵言彻晓星。
◎卷.18【秋暮与诸文士集宿姚端公所居】无可<br>　　宵清月复圆，共集侍臣筵。独寡区中学，空论树下禅。<br>　　风多秋晚竹，云尽夜深天。此会东西去，堪愁又隔年。
◎卷.19【客中闻从兄岛游蒲绛因寄】无可<br>　　遥遥行李心，苍野入寒深。吟待黄河雪，眠听绛郡砧。<br>　　差期逢缺月，访信出空林。何处孤灯下，只闻嘹唳禽。
◎卷.20【送李长吉之任东井】无可<br>　　江盘栈转虚，候吏拜行车。家世维城后，官资宰邑初。<br>　　市饶黄犊卖，田蹑白云鉏。万里千山路，何因欲寄书。
◎卷.21【宿安国简公院（一作安国寺静居法师故院）】无可<br>　　雨后清凉境，因还欲不回。井甘桐有露，竹迸地多苔。<br>　　幡映宫墙动，香从御苑来。青龙旧经疏，寥落有谁开。
◎卷.22【京口别崔固】无可<br>　　积雨晴时近，西风叶满泉。相逢嵩岳客，共听楚城蝉。<br>　　宿馆横秋岛，归帆张远田。别君还寂寞，不似剡中年。
◎卷.23【中秋夜陇州徐常侍座中咏月】无可<br>　　陇城秋月满，太守待停歌。与鹤来松杪，开烟出海波。<br>　　气笼星欲尽，光满露初多。若遣山僧说，高明不可过。
◎卷.24【中秋江驿示韦益】无可<br>　　莫惜三更坐，难销万里情。同看一片月，俱在广州城。<br>　　泪逐金波满，魂随夜鹊惊。支颐乡思断，无语到鸡鸣。
◎卷.25【中秋台看月】无可<br>　　海雨洗烟埃，月从空碧来。水光笼草树，练影挂楼台。<br>　　皓耀迷鲸口，晶荧失蚌胎。宵分凭栏望，应合见蓬莱。
◎卷.26【中秋夜南楼寄友人】无可<br>　　海月出白浪，湖光射高楼。朗吟无绿酒，贱价买清秋。<br>　　气冷鱼龙寂，轮高星汉幽。他乡此夜客，对酌经多愁。
◎卷.27【吊从兄岛】无可<br>　　尽日叹沉沦，孤高碣石人。诗名从盖代，谪宦竟终身。<br>　　蜀集重编否，巴仪薄葬新。青门临旧卷，欲见永无因。
◎卷.28【题崔驸马林亭】无可<br>　　宫花野药半相和，藤蔓参差惜不科。纤草连门留径细，<br>　　高楼出树见山多。洞中避暑青苔满，池上吟诗白鸟过。<br>　　更买太湖千片石，叠成云顶绿嵾峨。
◎卷.29【送韩校书赴江西】无可<br>　　车马东门别，扬帆过楚津。花繁期到幕，雪在已离秦。<br>　　吟落江沙月，行飞驿骑尘。猿声孤岛雨，草色五湖春。<br>　　折苇鸣风岸，遥烟起暮蘋。鄱江连郡府，高兴寄何人。
◎卷.30【送姚中丞赴陕州】无可<br>　　二陕周分地，恩除左掖臣。门阑开幕重，枪甲下天新。<br>　　夹道行霜骑，迎风满草人。河流银汉水，城赛铁牛神。<br>　　意气思高谢，依违许上陈。何妨向红旆，自与白云亲。
◎卷.31【送李使君赴琼州兼五州招讨使】无可<br>　　分竹雄兼使，南方到海行。临门双旆引，隔岭五州迎。<br>　　猿鹤同枝宿，兰蕉夹道生。云垂前骑失，山豁去帆轻。<br>　　雨雾蒸秋岸，浪涛震夜城。政闲开迥阁，欹枕岛风清。
◎卷.32【送姚明府赴招义县】无可<br>　　濠梁古县城，结束赴王程。道路携家去，波涛隔月行。<br>　　车临芳草下，吏踏落花迎。暮郭山遥见，春洲鸟不惊。<br>　　风烟谯国远，桑柘楚田平。何以书能化，长淮彻海清。
◎卷.33【送杜司马再游蜀中】无可<br>　　为客应非愿，愁成欲别时。还游蜀国去，不惜杜陵期。<br>　　剑水啼猿在，关林转栈迟。日光低峡口，雨势出蛾眉。<br>　　山迥逢残角，云开识远夷。勿令双鬓发，并向锦城衰。
◎卷.34【赠王将军】无可<br>　　勋高绝少年，分卫玉阶前。雄勇明王重，温恭执友贤。<br>　　功书唐史满，名到虏庭偏。剑彩浮龙影，衣香袭御烟。<br>　　搜书秋霁阁，走马夕阳田。急兔投深草，瞋鹰下半天。<br>　　野人盈邸第，朝客醉盘筵。位在将军列，官随宪府迁。<br>　　刻心思报国，吁气欲开边。选帅如公议，须知少比肩。
◎卷.35【寄羽林卢大夫将军】无可<br>　　将军直禁闱，绣服耀金羁。羽卫九天静，英豪四塞知。<br>　　望云回朔雁，隔水射宫麋。旧国无归思，秋堂梦战时。<br>　　门风荀氏敌，剑艺霍家推。计日旌旄下，萧萧万马随。
◎卷.36【书事寄万年厉员外】无可<br>　　帝城皆剧县，令尹美居东。遂拜赵张下，暂离星象中。<br>　　拥归从北阙，送上动南宫。举起盆中日，驱行草上风。<br>　　不惊卢犬吠，渐见夏台空。紫禁黄山绕，沧溟素浐通。<br>　　封疆亲日月，邑里出王公。逐盗千门启，兴祥五稼丰。<br>　　胥徒迎晓集，赋税共秋终。条教关天道，歌谣入圣聪。<br>　　土膏寒麦覆，人海昼尘蒙。廨宇松连翠，朝街日散红。<br>　　文场新桂茂，粉署旧兰崇。留客把盈爵，抽毫咏早鸿。<br>　　前驺潘岳贵，故里邵平穷。劝隐莲峰久，期耕树谷同。<br>　　凫飞将去叶，剑气尚埋丰。何必华阴土，方垂拂拭功。
◎卷.37【小雪】无可<br>　　片片互玲珑，飞扬玉漏终。乍微全满地，渐密更无风。<br>　　集物圆方别，连云远近同。作膏凝瘠土，呈瑞下深宫。<br>　　气射重衣透，花窥小隙通。飘秦增旧岭，发汉揽长空。<br>　　迥冒巢松鹤，孤鸣穴岛虫。过三知腊尽，盈尺贺年丰。<br>　　委积休闻竹，稀疏渐见鸿。盖沙资澶漫，洒海助冲融。<br>　　草木潜加润，山河更益雄。因知天地力，覆育有全功。
◎卷.38【和宾客相国咏雪诗】无可<br>　　近腊千岩白，迎春四气催。云阴连海起，风急度山来。<br>　　尽日隋堤絮，经冬越岭梅。艳疑歌处散，轻似舞时回。<br>　　道蕴诗传丽，相如赋骋才。霁添松筱媚，寒积蕙兰猜。<br>　　暗涨宫池水，平封辇路埃。烛龙初照耀，巢鹤乍裴回。<br>　　檐日琼先挂，墙风粉旋摧。五门环玉垒，双阙对瑶台。<br>　　绮席陵寒坐，珠帘远曙开。灵芝霜下秀，仙桂月中栽。<br>　　卷幌书千帙，援琴酒百杯。垂休编太史，呈瑞表中台。<br>　　皓夜迷三径，浮光彻九垓。兹辰是丰岁，歌咏属良哉。
◎卷.39【中秋夜君山脚下看月】无可<br>　　汹涌吹苍雾，朦朣吐玉盘。雨师清滓秽，川后扫波澜。<br>　　气射繁星灭，光笼八表寒。来驱云涨晚，路上碧霄宽。<br>　　熠耀游何在，蟾蜍食渐难。棹飞银电碎，林映白虹攒。<br>　　水魄连空合，霜辉压树干。夜深高不动，天下仰头看。
◎卷.40【哭张籍司业】无可<br>　　先生抱衰疾，不起茂陵间。夕临诸孤少，荒居吊客还。<br>　　遗文禅东岳，留语葬乡山。多雨铭旌故，残灯素帐闲。<br>　　乐章谁与集，垄树即堪攀。神理今难问，予将叫帝关。
◎卷.41【寄题庐山二林寺】无可<br>　　庐岳东南秀，香花惠远踪。名齐松岭峻，气比沃州浓。<br>　　积岫连何处，幽崖越几重。双流湓隐隐，九派棹憧憧。<br>　　山限东西寺，林交旦暮钟。半天倾瀑溜，数郡见炉峰。<br>　　岩并金绳道，潭分玉像容。江微匡俗路，日杲晋朝松。<br>　　棕径新苞拆，梅篱故叶壅。岚光生叠砌，霞焰发高墉。<br>　　窗籁虚闻狖，庭烟黑过龙。定僧仙峤起，逋客虎溪逢。<br>　　濩落垂杨户，荒凉种杏封。塔留红舍利，池吐白芙蓉。<br>　　画壁披云见，禅衣对鹤缝。喧经泉滴沥，没履草丰茸。<br>　　翠窦欹攀乳，苔桥侧杖筇。探奇盈梦想，搜峭涤心胸。<br>　　冥奥终难尽，登临惜未从。上方薇蕨满，归去养乖慵。
◎卷.42【御沟水】无可<br>　　鉴禁疏云数道开，垂风岸柳拂青苔。<br>　　银波玉沫空池去，曾历千岩万壑来。
◎卷.43【中秋月彩如昼，寄上南海从翁侍御】无可<br>　　海静天高景气殊，鲸睛失彩蚌潜珠。<br>　　不知今夜越台上，望见瀛洲方丈无。<br>第八百一十五卷
◎卷.1【奉酬于中丞使君郡斋卧病见示一首】皎然<br>　　宿昔祖师教，了空无不可。枯槁未死身，理心寄行坐。<br>　　仁公施春令，和风来泽我。生成一草木，大道无负荷。<br>　　论入空王室，明月开心胸。性起妙不染，心行寂无踪。<br>　　若非禅中侣，君为雷次宗。比闻朝端名，今贻郡斋作。<br>　　真思凝瑶瑟，高情属云鹤。抉得骊龙珠，光彩曜掌握。<br>　　若作诗中友，君为谢康乐。盘薄西山气，贮在君子衿。<br>　　澄澹秋水影，用为字人心。群物如凫鹥，游翱爱清深。<br>　　格居第一品，高步凌前躅。精义究天人，四坐听不足。<br>　　伊昔柳太守，曾赏汀洲蘋。如何五百年，重见江南春。<br>　　公每省往事，咏歌怀昔辰。以兹得高卧，任物化自淳。<br>　　还因访禅隐，知有雪山人。
◎卷.2【赠李中丞洪一首】皎然<br>　　深沈阃外略，奕世当荣寄。地裂大将封，家传介珪瑞。<br>　　至今漳河俗，犹受仁人赐。公初镇惟邢，决胜无精兵。<br>　　重围逼大敌，六月守孤城。政用仁恕立，恩由赏罚明。<br>　　遂令麾下士，感德不顾生。于时闻王师，诸将兵颇黩。<br>　　天子狩南汉，烟尘满函谷。纯臣独耿介，下士多反覆。<br>　　明公仗忠节，一言感万夫。物性如蒺藜，化作春兰敷。<br>　　见说金被烁，终期玉有瑜。移官万里道，君子情何如。<br>　　伊昔避事心，乃是方袍客。顿了空王旨，仍高致君策。<br>　　安知七十年，一朝值宗伯。言如及清风，醒然开我怀。<br>　　宴息与游乐，不将衣褐乖。海底取明月，鲸波不可度。<br>　　上有巨蟒吞，下有毒龙护。一与吾师言，乃于中心悟。<br>　　咄哉冥冥子，胡为自尘污。
◎卷.3【杼山禅居寄赠东溪吴处士冯一首】皎然<br>　　青云何润泽，下有贤人隐。路入菱湖深，迹与黄鹤近。<br>　　野风吹白芷，山月摇清轸。诗祖吴叔庠，致君名不尽。<br>　　身当青山秀，文体多郢声。澄澈湘水碧，泬寥楚山青。<br>　　时人格不同，至今罕知名。昔贤敦师友，此道君独行。<br>　　既得庐霍趣，乃高雷远情。别时春风多，扫尽雪山雪。<br>　　为君中夜起，孤坐石上月。悠然遗尘想，邈矣达性说。<br>　　故人不在兹，幽桂惜未结。
◎卷.4【妙喜寺高房期灵澈上人不至，重招之一首】皎然<br>　　晨起峰顶心，怀人望空碧。扫雪开寺门，洒水净僧席。<br>　　言笑形外阻，风仪想中觌。驰心惊叶动，倾耳闻泉滴。<br>　　岂虑咆虎逢，乍疑崩湍隔。前期或不顾，知尔隳常格。<br>　　如今谁山下，秋霖步淅沥。吾亦聊自得，行禅荷轻策。<br>　　松声畅幽情，山意导遐迹。举目无世人，题诗足奇石。<br>　　贫山何所有，特此邀来客。
◎卷.5【奉和薛员外谊赠汤评事衡反招隐之迹兼见寄十二韵】皎然<br>　　喜友称高儒，旷怀美无度。近为东田诱，遂耽西山趣。<br>　　庭有介隐心，得无云泉误。府公中司贵，频贻咫尺素。<br>　　郡佐仙省高，亦赠琼瑶句。诮兹长往志，纡彼独游步。<br>　　禅子方外期，梦想山中路。艰难亲稼穑，晨夕苦烟雾。<br>　　曷若孟尝门，日荣国士遇。铿锵聆绮瑟，攀折迩琼树。<br>　　幽践随鹿麋，久期怨蟾兔。情同不系舟，有迹道所恶。
◎卷.6【答黎士曹黎生前适越后之楚】皎然<br>　　楚木纷如麻，高松自孤直。愿得苦寒枝，与君比颜色。<br>　　故乡眇天末，羁旅沧江隅。委质在忠信，苦心无变渝。<br>　　何繇表名义，赠君金辘轳。何以美知才，投我悬黎珠。<br>　　遽为千里别，南风思越绝。爱君随海鸥，倚棹宿沙月。<br>　　不栖恶木上，肯蹈巴蛇穴。一上萧然峰，拟踪幽人辙。<br>　　晨兴独西望，郢水期溯沿。夜到洞庭月，秋经云梦天。<br>　　黎生知吾道，此地不潸然。欲寄楚人住，学拏渔子船。<br>　　奈何北风至，搅我窗中弦。游子动归思，江蓠亦绵绵。<br>　　箧中封禅书，欲献无由缘。岂乏晨风翼，翻飞到日边。
◎卷.7【答豆卢次方】皎然<br>　　吾爱道交论，为高贵世名。昔称柴桑令，今闻豆卢生。<br>　　彼生清淮气，独钟文中彩。近作公宴诗，如逢何柳在。<br>　　吾用古人耳，采君四坐珍。贤士胜朝晖，温温无冬春。<br>　　朝晖烁我肌，贤士清我神。微尔与云鹄，幽怀何由申。<br>　　别来秋风至，独坐楚山碧。高月当清冥，禅心正寂历。<br>　　增波徒相骇，人远情不隔。有书遗琼什，以代貂襜褕。<br>　　风教凌越绝，声名掩吴趋。悬璧安可酬，徙倚还踟蹰。
◎卷.8【答苏州韦应物郎中】皎然<br>　　诗教殆沦缺，庸音互相倾。忽观风骚韵，会我夙昔情。<br>　　荡漾学海资，郁为诗人英。格将寒松高，气与秋江清。<br>　　何必邺中作，可为千载程。受辞分虎竹，万里临江城。<br>　　到日扫烦政，况今休黩兵。应怜禅家子，林下寂无营。<br>　　迹隳世上华，心得道中精。脱略文字累，免为外物撄。<br>　　书衣流埃积，砚石驳藓生。恨未识君子，空传手中琼。<br>　　安可诱我性，始愿愆素诚。为无鸑鷟音，继公云和笙。<br>　　吟之向禅薮，反愧幽松声。
◎卷.9【答郑方回】皎然<br>　　独禅外念入，中夜不成定。顾我憔悴容，泽君阳春咏。<br>　　词贞思且逸，琼彩何晖映。如聆云和音，况睹声名盛。<br>　　琴语掩为闻，山心声宜听。是时寒光澈，万境澄以净。<br>　　高秋日月清，中气天地正。远情偶兹夕，道用增寥夐。<br>　　思君处虚空，一操不可更。时美城北徐，家承谷口郑。<br>　　轩车未有辙，蒿兰且同径。庄生诫近名，夫子罕言命。<br>　　是以耕楚田，旷然殊独行。萎蕤鸾凤彩，特达珪璋性。<br>　　通隐嘉黄绮，高儒重荀孟。世污我未起，道蹇吾犹病。<br>　　逸翮思冥冥，潜鳞乐游泳。宗师许学外，恨不逢孔圣。<br>　　说诗迷颓靡，偶俗伤趋竞。此道谁共诠，因君情欲罄。
◎卷.10【答俞校书冬夜】皎然<br>　　夜闲禅用精，空界亦清迥。子真仙曹吏，好我如宗炳。<br>　　一宿觌幽胜，形清烦虑屏。新声殊激楚，丽句同歌郢。<br>　　遗此感予怀，沈吟忘夕永。月彩散瑶碧，示君禅中境。<br>　　真思在杳冥，浮念寄形影。遥得四明心，何须蹈岑岭。<br>　　诗情聊作用，空性惟寂静。若许林下期，看君辞簿领。
◎卷.11【妙喜寺达公禅斋寄李司直公孙、房都曹德裕…四十二韵】皎然<br>　　我祖传六经，精义思朝彻。方舟颇周览，逸书亦备阅。<br>　　墨家伤刻薄，儒氏知优劣。弱植庶可凋，苦心未尝辍。<br>　　中年慕仙术，永愿传其诀。岁驻若木景，日餐琼禾屑。<br>　　婵娟羡门子，斯语岂徒设。天上生白榆，葳蕤信好折。<br>　　实可反柔颜，花堪养玄发。求之性分外，业弃金亦竭。<br>　　药化成白云，形凋辞素穴。一闻西天旨，初禅已无热。<br>　　涓子非我宗，然公有真诀。却寻丘壑趣，始与缨绂别。<br>　　野饭敌膏粱，山楹代藻棁。与君北岩侣，游寓日常昳。<br>　　静对春谷泉，晴披阳林雪。境清觉神王，道胜知机灭。<br>　　诣寂长杳冥，忘归暂采撷。物生岂有心，丽容俟予别。<br>　　桂子何蓂苓，琪葩亦皎洁。此木生意高，亦与众芳列。<br>　　赏墨识屡换，省躬悟弥切。微尚若不亏，足以全吾节。<br>　　北风吹蕙带，萧寥闻蜻蛚。宿昔庐峰期，流芳已再歇。<br>　　不有清屏鉴，使我商弦绝。愿寄千里心，月高不可掇。<br>　　优游邦之直，远矣踵前烈。立俗忘毁誉，遇物遗巧拙。<br>　　真气独翛然，轩裳讵能绁。都曹风韵整，纲纪信明决。<br>　　于交必倾写，立行岂矜伐。政与清渭同，分流自澄澈。<br>　　裴侯资亮直，中诚岂徒说。古人比明义，清士愿交结。<br>　　温温躬珪彩，终始声不缺。颜生炯介士，有志不可越。<br>　　仗义冒险难，持操去淄涅。世论高二贤，贤贤继前哲。<br>　　四子遭明盛，裒然皆秀杰。理名虽殊迹，悟道宁异辙。<br>　　爱尔竹柏姿，为予寒不折。
◎卷.12【遥酬袁使君高春暮行县，过报德寺见怀】皎然<br>　　江春行求瘼，偶与真境期。见说三陵下，前朝开佛祠。<br>　　停舟仰丽刹，绣组发香墀。咫尺空界色，天人花落时。<br>　　盛游限羸疾，悚踊瞻旌旗。峰翠羡闲步，松声入遥思。<br>　　素高淮阳理，况负东山姿。迨此一登览，深情见新诗。
◎卷.13【冬日遥和卢使君幼平、綦毋居士游法华寺高顶临湖亭】皎然<br>　　仁坊标绝境，廉守蹑高踪。天晓才分刹，风传欲尽钟。<br>　　城中归路远，湖上碧山重。水照千花界，云开七叶峰。<br>　　寒芳艾绶满，空翠白纶浓。逸韵知难继，佳游恨不逢。<br>　　仍闻抚禅石，为我久从容。
◎卷.14【秋日遥和卢使君游何山寺宿敡上人房论涅槃经义】皎然<br>　　江郡当秋景，期将道者同。迹高怜竹寺，夜静赏莲宫。<br>　　古磬清霜下，寒山晓月中。诗情缘境发，法性寄筌空。<br>　　翻译推南本，何人继谢公。
◎卷.15【酬秦山人系题赠】皎然<br>　　出斋步杉影，手自开禅扉。花满不污地，云多从触衣。<br>　　思山石藓净，款客露葵肥。果得宗居士，论心到极微。
◎卷.16【奉酬袁使君高寺院新亭对雨（其亭即使君所创）】皎然<br>　　兹亭迹素浅，胜事并随公。法界飘香雨，禅窗洒竹风。<br>　　浮烟披夕景，高鹤下秋空。冥寂四山久，宁期此会同。
◎卷.17【奉酬颜使君真卿见过郭中寺寺无山水之赏…以答焉】皎然<br>　　州西柳家寺，禅舍隐人间。证性轻观水，栖心不买山。<br>　　履声知客贵，云影悟身闲。彦会前贤事，方今可得攀。
◎卷.18【酬乌程杨明府华雨后小亭对月见呈】皎然<br>　　夜凉喜无讼，霁色摇闲情。暑退不因雨，陶家风自清。<br>　　凝弦停片景，发咏静秋声。何事禅中隐，诗题忽记名。
◎卷.19【自苏州访医回酬卢士关判官见赠】皎然<br>　　寻医初疾理，忽忆故山云。远访桑公子，还依柳使君。<br>　　周旋承惠爱，佩服比兰薰。从事因高唱，秋风起处闻。
◎卷.20【题沈道士新亭】皎然<br>　　何处好攀跻，新亭俯旧溪。坐中千里近，檐下四山低。<br>　　小浦依林曲，回塘绕郭西。桃花春满地，归路莫相迷。
◎卷.21【送卢仲舒移家海陵】皎然<br>　　世故多离散，东西不可嗟。小秦非本国，楚塞复移家。<br>　　海岛无邻里，盐居少物华。山中吟夜月，相送在天涯。
◎卷.22【陪卢使君登楼送方巨之还京】皎然<br>　　万里汀洲上，东楼欲别离。春风潮水漫，正月柳条寒。<br>　　旅逸逢渔浦，清高爱鸟冠。云山宁不起，今日向长安。
◎卷.23【同裴录事楼上望】皎然<br>　　退食高楼上，湖山向晚晴。桐花落万井，月影出重城。<br>　　水竹凉风起，帘帏暑气清。萧萧独无事，因见莅人情。
◎卷.24【寓兴】皎然<br>　　天下生白榆，白榆直上连天根。高枝不知几万丈，<br>　　世人仰望徒攀援。谁能上天采其子，种向人间笑桃李。<br>　　因问老仙求种法，老仙咍我愚不答。始知此道无所成，<br>　　还如瞽夫学长生。
◎卷.25【寄常一上人】皎然<br>　　雁塞五山临汗漫，云州一路出青冥。<br>　　何因请住嘉祥寺，内史新修湖上亭。
◎卷.26【送秘上人游京】皎然<br>　　共君方异路，山伴与谁同。日冷行人少，时清古镇空。<br>　　暖瓶和雪水，鸣锡带江风。撩乱终南色，遥应入梦中。
◎卷.27【赋得啼猿送客】皎然<br>　　万里巴江外，三声月峡深。何年有此路，几客共沾襟。<br>　　断壁分垂影，流泉入苦吟。凄凉离别后，闻此更伤心。
◎卷.28【南楼望月】皎然<br>　　夜月家家望，亭亭爱此楼。纤云溪上断，疏柳影中秋。<br>　　渐映千峰出，遥分万派流。关山谁复见，应独起边愁。
◎卷.29【寻陆鸿渐不遇】皎然<br>　　移家虽带郭，野径入桑麻。近种篱边菊，秋来未著花。<br>　　扣门无犬吠，欲去问西家。报道山中去，归时每日斜。
◎卷.30【怀旧山（一作沧浩诗，题云留别嘉兴知己）】皎然<br>　　一坐西林寺，从来未下山。不因寻长者，无事到人间。<br>　　宿雨愁为客，寒花笑未还。空怀旧山月，童子念经闲。
◎卷.31【宿吴匡山破寺】皎然<br>　　双峰百战后，真界满尘埃。蔓草缘空壁，悲风起故台。<br>　　野花寒更发，山月暝还来。何事池中水，东流独不回。
◎卷.32【九月十日】皎然<br>　　爱杀柴桑隐，名溪近讼庭。扫沙开野步，摇舸出闲汀。<br>　　宿简邀诗伴，馀花在酒瓶。悠然南望意，自有岘山情。
◎卷.33【秋晚宿破山寺】皎然<br>　　秋风落叶满空山，古寺残灯石壁间。<br>　　昔日经行人去尽，寒云夜夜自飞还。
◎卷.34【青阳上人院说金陵故事】皎然<br>　　君说南朝全盛日，秣陵才子更多人。<br>　　千年秋色古池馆，谁见齐王西邸春。
◎卷.35【送僧之京师】皎然<br>　　绵绵渺渺楚云繁，万里西归望国门。<br>　　禅子初心易凄断，秋风莫上少陵原。
◎卷.36【送许丞还洛阳】皎然<br>　　剡茗情来亦好斟，空门一别肯沾襟。<br>　　悲风不动罢瑶轸，忘却洛阳归客心。
◎卷.37【题湖上草堂】皎然<br>　　山居不买剡中山，湖上千峰处处闲。<br>　　芳草白云留我住，世人何事得相关。
◎卷.38【酬李司直纵诸公冬日游妙喜寺题照、昱二上人房…述】皎然<br>　　达贤贵贞隐，常惧迹不灭。遂与永公期，遗身坐林樾。<br>　　华轩何辚辚，为我到幽绝。心境寒草花，空门青山月。<br>　　潘生独不见，清景屡盈缺。林下常寂寥，人间自离别。<br>　　何时解轻佩，来税丘中辙。
◎卷.39【赠乌程李明府伯宜、沈兵曹仲昌】皎然<br>　　水国苦凋瘵，东皋岂遗黍。云阴无尽时，日出常带雨。<br>　　昨夜西溪涨，扁舟入檐庑。野人同鸟巢，暴客若蜂聚。<br>　　岁晏无斗粟，寄身欲何所。空羡鸾鹤姿，翩翩自轻举。
◎卷.40【奉酬颜使君真卿、王员外圆宿寺兼送员外使回】皎然<br>　　鲁公邀省客，贫寺人过少。锦帐惟野花，竹屏有窗筱。<br>　　朝行石色净，夜听泉声小。释事情已高，依禅境无扰。<br>　　超遥长路首，怅望空林杪。离思从此生，还将此心了。
◎卷.41【杼山上峰和颜使君真卿、袁侍御五韵赋得印字…之会】皎然<br>　　道情寄远岳，放旷临千仞。香路延绛驺，华泉写金印。<br>　　日欹诸天近，雨过三华润。留客云外心，忘机松中韵。<br>　　灵嘉早晚期，为布东山信。
◎卷.42【同薛员外谊喜雨诗兼上杨使君】皎然<br>　　积旱忽飞澍，烝民心亦倾。郊云不待族，雨色飞江城。<br>　　燋稼濯又发，败荷滋更荣。时随雾縠重，乍集柳丝轻。<br>　　一宿恐鱼飞，数朝征鹳鸣。毒暑澄为冷，高尘涤还清。<br>　　乃知阴骘数，制在造化情。及此接欢贺，临风闻颂声。
◎卷.43【南湖春泛有客自北至说友人岑元…叙相思之志以寄焉】皎然<br>　　故人隔楚水，日夕望芳洲。春草思眇眇，征云暮悠悠。<br>　　心期无形影，迹旷成阻修。有客江上至，知君佐雄州。<br>　　铿锵佩苍玉，躞蹀驱绛驺。伊昔中峰心，从来非此流。<br>　　资予长生诀，希彼高山俦。此情今如何，宿昔师吾谋。<br>　　别年谒禅老，更添石室筹。深见人间世，飘如水上沤。<br>　　蝉号齐王邸，月苦隋帝楼。声华尽冥寞，麋鹿徒呦呦。<br>　　我有一字教，坐然遗此忧。何烦脱珪组，不用辞王侯。<br>　　只在名位中，空门兼可游。
◎卷.44【同薛员外谊久旱感怀寄兼呈上杨使君】皎然<br>　　皇天鉴不昧，愐想何亢极。丝雨久愆期，绮霞徒相惑。<br>　　阴云舒又卷，濯枝安可得。涸井不累瓶，干溪一凭轼。<br>　　赤地芳草死，飙尘惊四塞。戎冠夜刺闺，民荒岁伤国。<br>　　赖以王猷盛，中原无凶慝。杨公当此晨，省灾常旰食。<br>　　独感下堂雨，偏嘉越境域。秋郊天根见，我疆看稼穑。<br>　　请回云汉诗，为君歌乐职。
◎卷.45【兵后早春登故鄣南楼望昆山寺白鹤观示清道人并沈道士】皎然<br>　　新阳故楼上，眇眇伤遐眷。违世情易忘，羁时得无倦。<br>　　春归华柳发，世故陵谷变。扰扰陌上心，悠悠梦中见。<br>　　苍林有灵境，杳映遥可羡。春日倚东峰，华泉落西甸。<br>　　钟声在空碧，幡影摇葱蒨。缅想山中人，神期如会面。<br>　　别离芳月积，岐路浮云偏。正□入空门，仙君依苦县。<br>　　隳形舍簪绂，烹玉思精炼。事外宜我心，人间岂予恋。<br>　　身遗世自薄，道胜名必贱。耳目何所娱，白云与黄卷。
◎卷.46【酬乌程杨明府华将赴渭北对月见怀】皎然<br>　　释印及秋夜，身闲境亦清。风襟自潇洒，月意何高明。<br>　　闻说武安君，万里驱妖精。开府集秀士，先招士林英。<br>　　晋家用元凯，亦是鲁诸生。北望抚长剑，感君知已行。<br>　　边尘昏玉帐，杀气凝金镫。大敌折齐俎，一书下聊城。<br>　　翻飞青云路，宿昔沧洲情。
◎卷.47【酬邢端公济春日苏台有呈袁州李使君…辛阳王三侍御】皎然<br>　　大贤当佐世，尧时难退身。如何丹霄侣，却在沧江滨。<br>　　柳色变又遍，莺声闻亦频。赖逢宜春守，共赏南湖春。<br>　　营道知止足，饰躬无缁磷。家将诗流近，迹与禅僧亲。<br>　　放旷临海门，翱翔望云津。虽高空王说，不久山中人。
◎卷.48【奉和裴使君清春夜南堂听陈山人弹白雪】皎然<br>　　春宵凝丽思，闲坐开南围。郢客弹白雪，纷纶发金徽。<br>　　散从天上至，集向琼台飞。弦上凝飒飒，虚中想霏霏。<br>　　通幽鬼神骇，合道精鉴稀。变态风更入，含情月初归。<br>　　方知阮太守，一听识其微。
◎卷.49【答孟秀才】皎然<br>　　羸疾依小院，空闲趣自深。蹑苔怜静色，扫树共芳阴。<br>　　物外好风至，意中佳客寻。虚名谁欲累，世事我无心。<br>　　投赠荷君芷，馨香满幽襟。
◎卷.50【酬崔侍御见赠】皎然<br>　　买得东山后，逢君小隐时。五湖游不厌，柏署迹如遗。<br>　　市隐何妨道，禅栖不废诗。与君为此说，长破小乘疑。
◎卷.51【赠柳喜得嵩山法门自号嵩山老（一作赠柳先生）】皎然<br>　　一见嵩山老，吾生恨太迟。问君年几许，曾出上皇时。
◎卷.52【酬李补阙纾】皎然<br>　　不住东林寺，云泉处处行。近臣那得识，禅客本无名。
◎卷.53【湖南兰若示大乘诸公】皎然<br>　　未到无为岸，空怜不系舟。东山白云意，岁晚尚悠悠。
◎卷.54【兵后经永安法空寺寄悟禅师（其寺贼所焚）】皎然<br>　　常说人间法自空，何言出世法还同。微踪旧是香林下，<br>　　馀烬今成火宅中。后夜池心生素月，春天树色起悲风。<br>　　吾知世代相看尽，谁悟浮生似影公。
◎卷.55【春日杼山寄赠李员外纵】皎然<br>　　南山唯与北山邻，古树连拳伴我身。黄鹤有心多不住，<br>　　白云无事独相亲。闲持竹锡深看水，懒系麻衣出见人。<br>　　欲掇幽芳聊赠远，郎官那赏石门春。
◎卷.56【酬秦山人赠别二首】皎然<br>　　知君高隐占贤星，卷叶时时注佛经。姓被名公题旧里，<br>　　诗将丽句号新亭。来观新月依清室，欲漱香泉护触瓶。<br>　　我有主人江太守，如何相伴住禅灵。<br>　　谁知卧病不妨禅，迹寄诗流性似偏。叶示黄金童子爱，<br>　　书题青字古人传。时高独鹤来云外，每羡闲花在眼前。<br>　　对此留君还欲别，应思石de访春泉。
◎卷.57【山居示灵澈上人】皎然<br>　　晴明路出山初暖，行踏春芜看茗归。乍削柳枝聊代札，<br>　　时窥云影学裁衣。身闲始觉隳名是，心了方知苦行非。<br>　　外物寂中谁似我，松声草色共无机。
◎卷.58【遥和康录事李侍御萼小寒食夜重集康氏园林】皎然<br>　　习家寒食会何频，应恐流芳不待人。已爱治书诗句逸，<br>　　更闻从事酒名新。庭芜暗积承双履，林花雷飞洒幅巾。<br>　　谁见柰园时节共，还持绿茗赏残春。
◎卷.59【释裴循春愁】皎然<br>　　蝶舞莺歌喜岁芳，柳丝袅袅蕙带长。<br>　　江南春色共君有，何事君心独自伤。
◎卷.60【西白溪期裴方舟不至】皎然<br>　　望君不见复何情，野草闲云处处生。<br>　　应向秦时武陵路，花间寂历一人行。
◎卷.61【劳山忆栖霞寺道素上人久期不至】皎然<br>　　远寺萧萧独坐心，山情自得趣何深。泉声稍滴芙蓉漏，<br>　　月影才分鹦鹉林。满地云轻长碍屣，绕松风近每吹襟。<br>　　贪闲不记前心偈，念别聊为出世吟。更待花开遍山雪，<br>　　山山相似若为寻。
◎卷.62【酬秦山人出山见呈】皎然<br>　　手携酒榼共书帏，回语长松我即归。<br>　　若是出山机已息，岭云何事背君飞。
◎卷.63【酬秦山人见寻】皎然<br>　　左右香童不识君，担簦访我领鸥群。<br>　　山僧待客无俗物，唯有窗前片碧云。
◎卷.64【宿法华寺简灵澈上人】皎然<br>　　至道无机但杳冥，孤灯寒竹自青荧。<br>　　不知何处小乘客，一夜风来闻诵经。
◎卷.65【潜别离】皎然<br>　　乌头虽黑白有时，唯有潜离与暗别，彼此甘心无后期。<br>第八百一十六卷
◎卷.1【奉酬袁使君高春游鶺鴒峰兰若见怀】皎然<br>　　鶺鴒中峰近，高奇古人遗。常欲乞此地，养松挂藤丝。<br>　　昨闻双旌出，一川花满时。恨无翔云步，远赴关山期。<br>　　跻险与谁赏，折芳应自怡。遥知忘归趣，喜得春景迟。<br>　　已见郢人唱，新题石门诗。
◎卷.2【答裴济从事】皎然<br>　　迟迟云鹤意，奋翅知有期。三秉纲纪局，累登清白资。<br>　　应怀青塘居，蕙草没前墀。旧月照秋水，废田留故陂。<br>　　至今高风在，为君吹桂枝。昨逢洞庭客，果得故人诗。<br>　　何异王内史，来招道林师。欲携山侣出，难与白云辞。
◎卷.3【白云上人精舍寻杼山禅师兼示崔子向何山道上人】皎然<br>　　望远涉寒水，怀人在幽境。为高皎皎姿，及爱苍苍岭。<br>　　果见栖禅子，潺湲灌真顶。积疑一念破，澄息万缘静。<br>　　世事花上尘，惠心空中境。清闲诱我性，遂使肠虑屏。<br>　　许共林客游，欲从山王请。木栖无名树，水汲忘机井。<br>　　持此一日高，未肯谢箕颍。夕霁山态好，空月生俄顷。<br>　　识妙聆细泉，悟深涤清茗。此心谁得失，笑向西林永。
◎卷.4【酬薛员外谊苦热行见寄】皎然<br>　　六月金数伏，兹辰日在庚。炎曦烁肌肤，毒雾昏性情。<br>　　安得奋轻翮，超遥出云征。不知天地心，如何匠生成。<br>　　火德烧百卉，瑶草不及荣。省客当此时，忽贻怀中琼。<br>　　捧玩烦袂涤，啸歌美风生。迟君佐元气，调使四序平。<br>　　中令霜不祓，大馀气常贞。江南诗骚客，休吟苦热行。
◎卷.5【采实心竹杖寄赠李萼侍御】皎然<br>　　竹杖裁碧鲜，步林赏高直。实心去内矫，全节无外饰。<br>　　行药聊自持，扶危资尔力。初生在榛莽，孤秀岂封殖。<br>　　干雪不死枝，赠君期君识。
◎卷.6【酬薛员外谊见戏一首】皎然<br>　　方知正始作，丽掩碧云诗。文彩盈怀袖，风规发咏思。<br>　　遗弓逢大敌，摩垒怯偏师。频有移书让，多惭系组迟。<br>　　浅才迂且拙，虚誉喜还疑。犹倚披沙鉴，长歌向子期。
◎卷.7【奉酬李中丞洪湖州西亭即事见寄兼呈吴冯处士…长史】皎然<br>　　爱君溪上住，迟月开前扃。山火照书卷，野风吹酒瓶。<br>　　为谁留此物，意在眼中青。樵子逗烟墅，渔翁宿沙汀。<br>　　主人非楚客，莫谩讥独醒。宿昔邢城功，道高心已冥。<br>　　贪将到处士，放醉乌家亭。
◎卷.8【苕溪草堂自大历三年夏新营洎秋及春…四十三韵】皎然<br>　　万虑皆可遗，爱山情不易。自从东溪住，始与人群隔。<br>　　应物非宿心，遗身是吾策。先民崆峒子，沦景事金液。<br>　　绮里犹近名，於陵未泯迹。吾师逆流教，禅隐殊古昔。<br>　　洗足临潺湲，销声寄松柏。缃荷采堪服，柔草持可席。<br>　　道心制野猿，法语授幽客。境净万象真，寄目皆有益。<br>　　原上无情花，山中听经石。竹生自萧散，云性常洁白。<br>　　却见羁世人，远高摩霄翮。达贤观此意，烦想遂冰蘖。<br>　　伊予战苦胜，览境情不溺。智以动念昏，功由无心积。<br>　　形骸尔何有，生死谁所戚。为与胜悟冥，不忧颓龄迫。<br>　　春风自骀荡，禅地常阒寂。掷札成柳枝，溉瓶养泉脉。<br>　　道人知止足，盥漱聊自适。学外见古贤，颇令我心惕。<br>　　眇绵云官世，梦幻羽陵籍。鬼箓徒相矜，九原谁家宅。<br>　　俗情封浅近，至理昧尧跖。蹈善嗟沈冥，履仁伤堙厄。<br>　　匠心圣亦尤，攻异天见责。试以慧眼观，斯言谅可觌。<br>　　外事非吾道，忘缘倦所历。中宵废耳目，形静神不役。<br>　　色天夜清迥，花漏时滴沥。东风吹杉梧，幽月到石壁。<br>　　此中一悟心，可与千载敌。故交徒好我，筐中无咫尺。<br>　　潘生入空门，祖师传秘赜。汤子自天德，精诣功不僻。<br>　　放世与成名，两图在所择。吾高鸱夷子，身退无瑕摘。<br>　　吾嘉鲁仲连，功成弃珪璧。二贤兼彼才，晚节何感激。<br>　　不然作山计，改服我下泽。君隳元亮冠，我脱潜师屐。<br>　　倚卧高松根，共逃金闺籍。
◎卷.9【答裴集、阳伯明二贤各垂赠二十韵今以一章用酬两作】皎然<br>　　知音如琼枝，天生为予有。攀折若无阶，何殊天上柳。<br>　　裴生清通嗣，阳子盛德后。诗名比元长，赋体凌延寿。<br>　　珠生骊龙颔，或生灵蛇口。何似双琼章，英英曜吾手。<br>　　白日不可污，清源肯容垢。持此山上心，待君忘情友。<br>　　且伴丘壑赏，未随名宦诱。坐石代琼茵，制荷捐艾绶。<br>　　清宵集我寺，烹茗开禅牖。发论教可垂，正文言不朽。<br>　　白云供诗用，清吹生座右。不嫌逸令醉，莫试仙壶酒。<br>　　皎皎寻阳隐，千年可为偶。一从汉道平，世事无纷纠。<br>　　星文齐七政，天轴明二斗。召士扬弓旌，知君在林薮。<br>　　莫学颍阳子，请师高山叟。出处藩我君，还来会厓阜。
◎卷.10【答豆卢居士春夜游东园见怀】皎然<br>　　春意赏不足，承夕步东园。事表精虑远，月中华木繁。<br>　　开襟寄清景，遐想属空门。安得纚芳屣，看君幽径萱。
◎卷.11【寄崔万芳夔】皎然<br>　　气杀高隼击，惜芳步寒林。风摇苍琅根，霜剪荍y9心。<br>　　归思忽眇眇，佳气亦沉沉。我身岂遐远，如隔湘汉深。<br>　　事迩智莫及，愿乖情不任。迟君忘言侣，一笑开吾襟。
◎卷.12【访朱放山人】皎然<br>　　野人未相识，何处异乡隔。昨逢云阳信，教向云阳觅。<br>　　空闻天上风，飘飖不可觌。应非矍铄翁，或是沧浪客。<br>　　早晚从我游，共携春山策。
◎卷.13【晚冬废溪东寺怀李司直纵】皎然<br>　　废溪无人迹，益见离思深。归来始昨日，恍惚惊岁阴。<br>　　清想属遥夜，圆景当空林。宿昔月未改，何如故人心。<br>　　游从间芳趾，摇落栖寒岑。眇眇湖上别，含情初至今。<br>　　道流安寂寞，世路倦岖嶔。此意欲谁见，怀贤独难任。<br>　　徽声反冥默，夕籁何哀吟。禅念破离梦，吾师诫援琴。<br>　　耿耿已及旦，曷由开此襟。幽期谅未偶，胜境徒自寻。<br>　　安得西归云，因之传素音。
◎卷.14【兵后与故人别，予西上，至今在扬楚，因有是寄】皎然<br>　　日月不相待，思君魂屡惊。草玄寄扬子，作赋得芜城。<br>　　温温独游迹，遥遥相望情。淮上春草歇，楚子秋风生。<br>　　辟士天下尽，君何独屏营。运开应佐世，业就可成名。<br>　　谁借楚山住，年年事耦耕。
◎卷.15【因游支硎寺寄邢端公】皎然<br>　　大厦资多士，抡材得豫章。清门推问望，早岁骋康庄。<br>　　作用方开物，声名久擅场。丹延分塞郡，宿昔领戎行。<br>　　始驭屏星乘，旋阴蔽茀棠。朝端瞻鹗立，关右仰鹰扬。<br>　　威令兼宁朔，英声重护羌。三军成父子，杂虏避封疆。<br>　　身执金吾贵，时遭宝运昌。雍容持汉槊，肃穆卫周堂。<br>　　排难知臣节，攻疑定国章。一言明大义，千载揖休光。<br>　　践职勋庸列，修躬志行彰。优游应慕陆，止足定师张。<br>　　中扆怀殊政，南州伫小康。仁为桂江雨，威是柏台霜。<br>　　謇谔言无隐，公忠祸不防。谴深辞紫禁，恩在副朱方。<br>　　切玉锋休淬，垂天翅罢翔。论文征贾马，述隐许求羊。<br>　　肘后看金碧，腰间笑水苍。诗题白羽扇，酒挈绿油囊。<br>　　旷达机何有，深沈器莫量。时应登古寺，佳趣在春冈。<br>　　止水平香砌，鲜云满石床。山情何寂乐，尘世自飞扬。<br>　　已遇炉峰社，还思缉蕙房。外心亲地主，内学事空王。<br>　　花会宜春浅，禅游喜夜凉。高明依月境，萧散蹑庭芳。<br>　　得道殊秦佚，隳名似楚狂。馀生于此足，不欲返韶阳。
◎卷.16【同诸公奉侍祭岳渎使大理卢幼平自会稽回经平望…不至】皎然<br>　　望祀崇周典，皇华出汉庭。紫泥颁会计，玄酒荐芳馨。<br>　　圣虑多虔肃，斋心合至灵。占祥刊史竹，筮日数尧蓂。<br>　　礼秩加新命，朝章笃理刑。敷诚通北阙，遗爱在南亭。<br>　　苕水思曾泛，矶山忆重经。清风门客仰，佳颂国人听。<br>　　攀桂留卿月，征文待使星。春郊回驷牡，遥识故林青。
◎卷.17【早秋桐庐思归示道谚上人】皎然<br>　　桐江秋信早，忆在故山时。静夜风鸣磬，无人竹扫墀。<br>　　猿来触净水，鸟下啄寒梨。可即关吾事，归心自有期。
◎卷.18【劳劳山居寄呈吴处士】皎然<br>　　山事由来别，只应中老身。寒园扫绽栗，秋浪拾干薪。<br>　　领鹤闲书竹，夸云笑向人。俗家相去远，野水作东邻。
◎卷.19【寄报德寺从上人（鼓吹山在寺西）】皎然<br>　　宗流许身子，物表养高闲。空色清凉寺，秋声鼓吹山。<br>　　看心水磬后，行道雨花间。七叶翻章句，时时启义关。
◎卷.20【山中月夜寄无锡长官】皎然<br>　　湖上凉风早，双峰月色秋。遥知秣陵令，今夜在西楼。<br>　　别叶萧萧下，含霜处处流。如何共清景，异县不同游。
◎卷.21【奉贺颜使君真卿二十八郎隔绝自河北远归】皎然<br>　　相失值氛烟，才应掌上年。久离惊貌长，多难喜身全。<br>　　比信尚书重，如威太守怜。满庭看玉树，更有一枝连。
◎卷.22【题湖上兰若示清会上人】皎然<br>　　峰心惠忍寺，嵊顶谢公山。何似南湖近，芳洲一亩间。<br>　　意中云木秀，事外水堂闲。永日无人到，时看独鹤还。
◎卷.23【秋宵书事寄吴凭处士】皎然<br>　　真性在方丈，寂寥无四邻。秋天月色正，清夜道心真。<br>　　大梦观前事，浮名悟此身。不知庭树意，荣落感何人。
◎卷.24【题山壁示道维上人】皎然<br>　　独居何意足，山色在前门。身野长无事，心冥自不言。<br>　　闲行数乱竹，静坐照清源。物外从知少，禅徒不耐烦。
◎卷.25【晚秋登佛川南峰怀裴例】皎然<br>　　登岭望落日，眇然伤别魂。亭皋秋色遍，游子在荆门。<br>　　世故东西客，山空断续猿。此心谁复见，寂寞偶芳荪。
◎卷.26【访陆处士羽（一作访陆羽处士不遇）】皎然<br>　　太湖东西路，吴主古山前。所思不可见，归鸿自翩翩。<br>　　何山赏春茗，何处弄春泉。莫是沧浪子，悠悠一钓船。
◎卷.27【酬李侍御萼题看心道场赋以眉毛肠心牙等五字（得牙字）】皎然<br>　　我法从谁悟，心师是贯花。三尘观种子，一雨发萌牙。<br>　　定起轮灯缺，宵分印月斜。了空如藏史，始肯会禅家。
◎卷.28【酬姚补阙南仲云溪馆中戏题随书见寄（一作清江诗）】皎然<br>　　寺溪临使府，风景借仁祠。补衮周官贵，能名汉主思。<br>　　卧云知独处，望月忆同时。忽枉缄中赠，琼瑶满手持。
◎卷.29【春夜期裴都曹济集心上人院不至】皎然<br>　　东林期隐吏，日月为虚盈。远望浮云隔，空怜定水清。<br>　　逍遥方外侣，荏苒府中情。渐听寒鞞发，渊渊在郡城。
◎卷.30【和裴少府怀京兄弟】皎然<br>　　宦游三楚外，家在五陵原。凉夜多归梦，秋风满故园。<br>　　北书无远信，西候独伤魂。空念青门别，殷勤岐路言。
◎卷.31【和阎士和望池月答人】皎然<br>　　片月忽临池，双蛾忆画时。光浮空似粉，影散不成眉。<br>　　孤枕应惊梦，寒林正入帷。情知两处望，莫怨独相思。
◎卷.32【遥和尘外上人与陆澧夜集山寺问涅槃义兼赏陆生文卷】皎然<br>　　共是竹林贤，心从贝叶传。说经看月喻，开卷爱珠连。<br>　　清净遥城外，萧疏古塔前。应随北山子，高顶枕云眠。
◎卷.33【春日和卢使君幼平开元寺听妙奘上人讲】皎然<br>　　仁圣垂文在，虚空日月悬。陵迟追哲匠，宗旨发幽诠。<br>　　法受诸侯请，心教四子传。春生雪山草，香下棘林天。<br>　　顾我从今日，闻经悟宿缘。凉山万里去，应为教犹偏。
◎卷.34【答李侍御问】皎然<br>　　入道曾经离乱前，长干古寺住多年。爱贫唯制莲花足，<br>　　取性闲书树叶篇。自笑不归看石榜，谁高无事弄苔泉。<br>　　身外空名何足问，吾心已出第三禅。
◎卷.35【奉酬李员外使君嘉祐苏台屏营居春首有怀】皎然<br>　　昔岁为邦初未识，今朝休沐始相亲。移家水巷贫依静，<br>　　种柳风窗欲占春。诗思先邀乌府客，山情还访白楼人。<br>　　登临许作烟霞伴，高在方袍间幅巾。
◎卷.36【和李舍人使君纾题云明府道室】皎然<br>　　许令如今道姓云，曾经西岳事桐君。流霞手把应怜寿，<br>　　黄鹤心期拟作群。金箓时教弟子检，砂床不遣世人闻。<br>　　桂阳亦是神仙守，分别无嗟两地分。
◎卷.37【奉和陆中丞使君长源寒食日作】皎然<br>　　寒食江天气最清，庾公晨望动高情。因逢内火千家静，<br>　　便睹行春万木荣。深浅山容飞雨细，萦纡水态拂云轻。<br>　　腰章本郡谁相似，数日临人政已成。
◎卷.38【奉酬袁使君送陆灞却回期道寺院】皎然<br>　　欲别湖上客，暮期西林还。高歌风音表，放舟月色间。<br>　　更人莫报夜，禅阁本无关。
◎卷.39【招韩武康章】皎然<br>　　山僧虽不饮，酤酒引陶潜。此意无人别，多为俗士嫌。
◎卷.40【秋居法华寺下院望高顶赠如献上人】皎然<br>　　峰色秋天见，松声静夜闻。影孤长不出，行道在寒云。
◎卷.41【赠韦早陆羽】皎然<br>　　只将陶与谢，终日可忘情。不欲多相识，逢人懒道名。
◎卷.42【戏呈薛彝】皎然<br>　　山僧不厌野，才子会须狂。何处销君兴，春风摆绿杨。
◎卷.43【赠颜主簿】皎然<br>　　汉家仪礼盛，名教出诸颜。更见尚书后，能文在子山。
◎卷.44【赠融上人】皎然<br>　　常爱西林寺，池中月出时。芭蕉一片叶，书取寄吾师。
◎卷.45【听寒更寄朱兵曹巨川】皎然<br>　　欹枕听寒更，寒更发还住。一夜千万声，几声到君处。
◎卷.46【早春书怀寄李少府仲宣】皎然<br>　　早年初问法，因悟目中花。忽值胡雏起，芟夷若乱麻。<br>　　脱身投彼岸，吊影念生涯。迹与空门合，心将世路赊。<br>　　东田已芜没，南涧益伤嗟。崇替惊人事，凋残感物华。<br>　　知君过我里，惆怅旧烟霞。
◎卷.47【赠和评事判官】皎然<br>　　廷评年少法家流，心似澄江月正秋。学究天人知远识，<br>　　权分盐铁许良筹。春风忆酒乌家近，好月论禅谢寺幽。<br>　　清白比来谁见赏，怜君独有富人侯。
◎卷.48【酬秦系山人题赠】皎然<br>　　云林出空乌未归，松吹时飘雨浴衣。<br>　　石语花愁徒自诧，吾心见境尽为非。
◎卷.49【酬秦系山人戏赠】皎然<br>　　正论禅寂忽狂歌，莫是尘心颠倒多。<br>　　白足行花曾不染，黄囊贮酒欲如何。
◎卷.50【贻李汤】皎然<br>　　茅氏常论七真记，壶公爱说三山事。宁知梅福在人间，<br>　　独为苍生作仙吏。日服丹砂骨自清，肤如冰雪心更明。<br>　　山中玉笋是仙药，袖里素书题养生。愿随黄鹤一轻举，<br>　　仰望青霄独延伫。平生好骏君已知，何必山阴访王许。
◎卷.51【述祖德赠湖上诸沈】皎然<br>　　我祖文章有盛名，千年海内重嘉声。雪飞梁苑操奇赋，<br>　　春发池塘得佳句。世业相承及我身，风流自谓过时人。<br>　　初看甲乙矜言语，对客偏能鸲鹆舞。饱用黄金无所求，<br>　　长裾曳地干王侯。一朝金尽长裾裂，吾道不行计亦拙。<br>　　岁晚高歌悲苦寒，空堂危坐百忧攒。昔时轩盖金陵下，<br>　　何处不传沈与谢。绵绵芳籍至今闻，眷眷通宗有数君。<br>　　谁见予心独飘泊，依山寄水似浮云。
◎卷.52【舟行怀阎士和】皎然<br>　　二月湖南春草遍，横山渡口花如霰。<br>　　相思一日在孤舟，空见归云两三片。
◎卷.53【赠张道士】皎然<br>　　玉京真子名太一，因服日华心如日。<br>　　此心不许世人知，只向仙宫未曾出。
◎卷.54【戏呈吴冯】皎然<br>　　世人不知心是道，只言道在他方妙。<br>　　还如瞽者望长安，长安在西向东笑。
◎卷.55【宿山寺寄李中丞洪】皎然<br>　　偶来中峰宿，闲坐见真境。寂寂孤月心，亭亭圆泉影。<br>　　□□□满山，花落始知静。从他半夜愁猿惊，<br>　　不废此心长杳冥。
◎卷.56【戏赠吴冯】皎然<br>　　予读古人书，遂识古人面。不是识古人，邪正心自见。<br>　　贵义轻财求俗誉，一钱与人便骄倨。昨朝为火今为冰，<br>　　此道非君独抚膺。
◎卷.57【感兴赠乌程李明府伯宜兼简诸秀才】皎然<br>　　门前岘山近，无路可登陟。徒爱岘山高，仰之常叹息。<br>　　不如松与桂，生在重岩侧。
◎卷.58【晚秋宿李军道所居】皎然<br>　　清溪路不遥，都尉每相招。落日休戎马，秋风罢射雕。<br>　　朮花生野径，柏实满寒条。永夜依山府，禅心共寂寥。
◎卷.59【送陆判官归杭州】皎然<br>　　芳草潜州路，乘轺忆再旋。馀花故林下，残月旧池边。<br>　　峰色云端寺，潮声海上天。明朝富春渚，应见谢公船。<br>第八百一十七卷
◎卷.1【奉和颜使君真卿与陆处士羽登妙喜寺三癸亭】皎然<br>　　秋意西山多，列岑萦左次。缮亭历三癸，疏趾邻什寺。<br>　　元化隐灵踪，始君启高诔。诛榛养翘楚，鞭草理芳穗。<br>　　俯砌披水容，逼天扫峰翠。境新耳目换，物远风烟异。<br>　　倚石忘世情，援云得真意。嘉林幸勿剪，禅侣欣可庇。<br>　　卫法大臣过，佐游群英萃。龙池护清澈，虎节到深邃。<br>　　徒想嵊顶期，于今没遗记。
◎卷.2【奉陪陆使君长源、裴端公枢春游东西武丘寺】皎然<br>　　云水夹双刹，遥疑涌平陂。入门见藏山，元化何由窥。<br>　　曳组探诡怪，停骢访幽奇。情高气为爽，德暖春亦随。<br>　　瑶草自的皪，蕙楼争蔽亏。金精落坏陵，剑彩沈古池。<br>　　一览匝天界，中峰步未移。应嘉生公石，列坐援松枝。
◎卷.3【奉和陆使君长源夏月游太湖（此时公权领湖州）】皎然<br>　　庾公心旷远，府事局耳目。遂与南湖游，虚襟涤烦燠。<br>　　始知皇天意，积水在亭育。细流信不让，动物欣所蓄。<br>　　万顷合天容，洗然无云族。峭蒨瞩仙岭，超遥随明牧。<br>　　知公爱澄清，波静气亦肃。已见横流极，况闻长鲸戮。<br>　　中洲暂采蘋，南郡思剖竹。向夕分好风，飘然送归舳。
◎卷.4【奉和崔中丞使君论李侍御萼登烂柯山宿石桥寺效小谢体】皎然<br>　　常爱谢公郡，幽期愿相从。果回青骢臆，共蹑玄仙踪。<br>　　灵境若仿佛，烂柯思再逢。飞梁丹霞接，古局苍苔封。<br>　　往想冥昧理，谁亲冰雪容。蕙楼耸空界，莲宇开中峰。<br>　　昔化冲虚鹤，今藏护法龙。云窥香树沓，月见色天重。<br>　　永夜寄岑寂，清言涤心胸。盛游千年后，书在岩中松。
◎卷.5【同颜使君真卿、李侍御萼游法华寺登凤翅山望太湖】皎然<br>　　双峰开凤翅，秀出南湖州。地势抱郊树，山威增郡楼。<br>　　正逢周柱史，来会鲁诸侯。缓步凌彩蒨，清铙发飕飗。<br>　　披云得灵境，拂石临芳洲。积翠遥空碧，含风广泽秋。<br>　　萧辰资丽思，高论惊精修。何似钟山集，征文及惠休。
◎卷.6【奉陪陆使君长源诸公游支硎寺（寺即支公学道处）】皎然<br>　　尝览高逸传，山僧有遗踪。佐游继雅篇，嘉会何由逢。<br>　　尘世即下界，色天当上峰。春晖遍众草，寒色留高松。<br>　　缭绕彩云合，参差绮楼重。琼葩洒巾舄，石de清心胸。<br>　　灵境若可托，道情知所从。
◎卷.7【奉陪郑使君谔游太湖至洞庭山登上真观却望湖水】皎然<br>　　郡斋得无事，放舟下南湖。湖中见仙邸，果与心赏俱。<br>　　不远风物变，忽如寰宇殊。背云视层崖，别是登蓬壶。<br>　　突兀盘水府，参差沓天衢。回瞻平芜尽，洪流豁中区。<br>　　气吞江山势，色净氛霭无。灵长习水德，胜势当地枢。<br>　　朝宗动归心，万里思鸿途。
◎卷.8【奉和袁使君高，郡中新亭会张炼师昼会二上人】皎然<br>　　置亭隐城堞，事简迹易幽。公性崇俭素，雅才非广求。<br>　　傍檐竹雨清，拂案杉风秋。不移府中步，登兹如远游。<br>　　坐觉诗思高，俯知物役休。虚寂偶禅子，逍遥亲道流。<br>　　更闻临川作，下节安能酬。
◎卷.9【奉和陆使君长源水堂纳凉效曹刘体】皎然<br>　　柳家陶暑亭，意远不可齐。烦襟荡朱弦，高步援绿荑。<br>　　爱公满亭客，来是清风携。滢渟前溪上，旷望古郡西。<br>　　六月正中伏，水轩气常凄。野香袭荷芰，道性亲凫鹥。<br>　　禅子顾惠休，逸民重刘黎。乃知高世量，不以出处暌。
◎卷.10【夏日奉陪陆使君长源公堂集】皎然<br>　　府中自清远，六月高梧间。寥亮泛雅瑟，逍遥扣玄关。<br>　　岭云与人静，庭鹤随公闲。动息谅兼遂，兹情即东山。
◎卷.11【九日和于使君思上京亲故】皎然<br>　　霁景满水国，我公望江城。碧山与黄花，烂熳多秋情。<br>　　摇落见松柏，岁寒比忠贞。欢娱在鸿都，是日思朝英。
◎卷.12【伏日就汤评事衡湖上避暑】皎然<br>　　大火方燥石，停云昼亦收。将从赏心侣，寸景难远游。<br>　　拥几苦炎伏，出门望汀洲。回溪照轩宇，广陌临梧楸。<br>　　释闷命雅瑟，放情思乱流。更持无生论，可以清烦忧。
◎卷.13【奉和颜使君真卿修《韵海》毕会诸文士东堂重校】皎然<br>　　外学宗硕儒，游焉从后进。恃以仁恕广，不学门栏峻。<br>　　著书裨理化，奉上表诚信。探讨始河图，纷纶归海韵。<br>　　亲承大匠琢，况睹颓波振。错简记铅椠，阅书移玉镇。<br>　　曷由旌不朽，盛美流歌引。
◎卷.14【喜义兴权明府自君山至，集陆处士羽青塘别业】皎然<br>　　应难久辞秩，暂寄君阳隐。已见县名花，会逢闱是粉。<br>　　本自寻人至，宁因看竹引。身关白云多，门占春山尽。<br>　　最赏无事心，篱边钓溪近。
◎卷.15【夏日集李司直纵溪斋】皎然<br>　　修景属良会，远飙生烦襟。泄云收净绿，众木积芳阴。<br>　　疏涤府中务，迢遥湖上心。习闲得招我，赏夜宜泛琴。<br>　　山近资性静，月来寄情深。澹然若事外，岂藉隳华簪。
◎卷.16【夏日题桐庐杨明府纳凉山斋】皎然<br>　　陶家无炎暑，自有林中峰。席上落山影，桐梢回水容。<br>　　放怀凉风至，缓步清阴重。何事亲堆案，犹多高世踪。
◎卷.17【和杨明府早秋游法华寺】皎然<br>　　释事出县閤，初闻兹山灵。寺扉隐天色，影刹遥丁丁。<br>　　碧峰委合沓，香蔓垂蓂苓。清景为公有，放旷云边亭。<br>　　秋赏石潭洁，夜嘉杉月清。诵空性不昧，助道迹又经。<br>　　是以于物理，纷然若未形。移来字人要，全与此道冥。
◎卷.18【宿道士观】皎然<br>　　古观秋木秀，冷然属鲜飙。琼葩被修蔓，柏实满寒条。<br>　　影殿山寂寂，寥天月昭昭。幽期寄仙侣，习定至中宵。<br>　　清佩闻虚步，真官方宿朝。
◎卷.19【冬日天井西峰张炼师所居】皎然<br>　　采薪逢野泉，渐见栖闲所。坎坎山上声，幽幽林中语。<br>　　仙乡何代隐，乡服言亦楚。开水净药苗，扫雪候山侣。<br>　　零叶聚败篱，幽花积寒渚。冥冥孤鹤性，天外思轻举。
◎卷.20【奉同颜使君真卿开元寺经藏院会观树文殊碑】皎然<br>　　万国布殊私，千年降祖师。雁门传法至，龙藏立言时。<br>　　故实刊周典，新声播鲁诗。六铢那更拂，劫石尽无期。
◎卷.21【奉同卢使君幼平游精舍寺】皎然<br>　　影刹西方在，虚空翠色分。人天霁后见，猿鸟定中闻。<br>　　真界隐青壁，春山凌白云。今朝石门会，千古仰斯文。
◎卷.22【奉同颜使君真卿、袁侍御骆驼桥玩月】皎然<br>　　山中常见月，不及共游时。水上恐将缺，林端爱落迟。<br>　　乌惊宪府客，人咏鲍家诗。永夜南桥望，裴回若有期。
◎卷.23【和邢端公登台春望句，句有春字之什】皎然<br>　　春日绣衣轻，春台别有情。春烟间草色，春鸟隔花声。<br>　　春树乱无次，春山遥得名。春风正飘荡，春瓮莫须倾。
◎卷.24【经仙人渚即沈山下古人沈义白日升仙处】皎然<br>　　日月人间短，何时此得仙。古山春已尽，遗渚事空传。<br>　　不见腾云驾，徒临洗药泉。如今成逝水，翻使恨流年。
◎卷.25【独游二首】皎然<br>　　性野趣无端，春晴路又干。逢泉破石弄，放鹤向云看。<br>　　好僻谁相似，从狂我自安。芳洲亦有意，步上白沙滩。<br>　　临水兴不尽，虚舟可同嬉。还云与归鸟，若共山僧期。<br>　　世事吾不预，此心谁得知。西峰有禅老，应见独游时。
◎卷.26【游溪待月】皎然<br>　　溪色思泛月，沿洄欲未归。残灯逢水店，疏磬忆山扉。<br>　　夜浦鱼惊少，空林鹊绕稀。可中才望见，撩乱捣寒衣。
◎卷.27【西溪独泛】皎然<br>　　道情何所寄，素舸漫流间。真性怜高鹤，无名羡野山。<br>　　经寒丛竹秀，人静片云闲。泛泛谁为侣，唯应共月还。
◎卷.28【早秋陪韩明府泛阮元公溪】皎然<br>　　雨信清残暑，萧条古县西。早凉生浦溆，秋意满高低。<br>　　前事虽堆案，闲情得溯溪。何言战未胜，空寂用还齐。
◎卷.29【九日陪颜使君真卿登水楼】皎然<br>　　重阳荆楚尚，高会此难陪。偶见登龙客，同游戏马台。<br>　　风文向水叠，云态拥歌回。持菊烦相问，扪襟愧不才。
◎卷.30【与卢孟明别后宿南湖对月】皎然<br>　　五湖生夜月，千里满寒流。旷望烟霞尽，凄凉天地秋。<br>　　相思路渺渺，独梦水悠悠。何处空江上，裴回送客舟。
◎卷.31【自义亭驿送李长史纵，夜泊临平东湖】皎然<br>　　长亭宾驭散，岐路起悲风。千里勤王事，驱车明月中。<br>　　寒生洞庭水，夜度塞门鸿。处处堪伤别，归来山又空。
◎卷.32【出游】皎然<br>　　少时不见山，便觉无奇趣。狂发从乱歌，情来任闲步。<br>　　此心谁共证，笑看风吹树。
◎卷.33【界石守风，望天竺、灵隐二寺】皎然<br>　　山顶东西寺，江中旦暮潮。归心不可到，松路在青霄。
◎卷.34【奉和颜使君真卿修《韵海》毕，州中重宴】皎然<br>　　世学高南郡，身封盛鲁邦。九流宗韵海，七字揖文江。<br>　　借赏云归堞，留欢月在窗。不知名教乐，千载与谁双。
◎卷.35【晦日陪颜使君白蘋洲集】皎然<br>　　南朝分古郡，山水似湘东。堤月吴风在，湔裾楚客同。<br>　　桂寒初结旆，蘋小欲成丛。时晦佳游促，高歌听未终。
◎卷.36【冬至日陪裴端公使君清水堂集】皎然<br>　　亚岁崇佳宴，华轩照渌波。渚芳迎气早，山翠向晴多。<br>　　推往知时训，书祥辨政和。从公惜日短，留赏夜如何。
◎卷.37【陪卢判官水堂夜宴】皎然<br>　　暑气当宵尽，裴回坐月前。静依山堞近，凉入水扉偏。<br>　　久是栖林客，初逢佐幕贤。爱君高野意，烹茗钓沦涟。
◎卷.38【新秋同卢侍御、薛员外白蘋洲月夜】皎然<br>　　隔暑蘋洲近，迎凉欲泛舟。荣从宪府至，喜会夕郎游。<br>　　气夺沧浪色，风欺汗漫流。谁言三伏夜，独此月前秋。
◎卷.39【夏日集裴录事北亭避暑】皎然<br>　　前林夏雨歇，为我生凉风。一室烦暑外，众山清景中。<br>　　忘归亲野水，适性许云鸿。萧散都曹吏，还将静者同。
◎卷.40【与王录事会张征君姊妹炼师院玩雪兼怀清会上人】皎然<br>　　何意廉从事，还来会默仙。寒空惊雪遍，春意入歌偏。<br>　　瑶草三花发，琼林七叶连。飘飖过柳寺，应满译经前。
◎卷.41【和李侍御萼岁初夜集处士书阁（书阁即侍御所创）】皎然<br>　　迟贤新置阁，高意此郊居。古径行春早，新窗见月初。<br>　　放歌还倚瑟，讲道亦观书。为我留禅位，来逢此会疏。
◎卷.42【汤评事衡水亭会觉禅师】皎然<br>　　山侣相逢少，清晨会水亭。雪晴松叶翠，烟暖药苗青。<br>　　静对沧洲鹤，闲看古寺经。应怜叩关子，了义共心冥。
◎卷.43【与朝阳山人张朝夜集湖亭，赋得各言其志】皎然<br>　　洞庭孤月在，秋色望无边。零露积衰草，寒螀鸣古田。<br>　　茫茫区中想，寂寂尘外缘。从此悟浮世，胡为伤暮年。
◎卷.44【晦夜李侍御萼宅集招潘述、汤衡、海上人饮茶赋】皎然<br>　　晦夜不生月，琴轩犹为开。墙东隐者在，淇上逸僧来。<br>　　茗爱传花饮，诗看卷素裁。风流高此会，晓景屡裴回。
◎卷.45【寄昱上人上方居】皎然<br>　　厌向人间住，逢山欲懒归。片云闲似我，日日在禅扉。<br>　　地静松阴遍，门空鸟语稀。夜凉疏磬尽，师友自相依。
◎卷.46【夏日与綦毋居士、昱上人纳凉】皎然<br>　　为依炉峰住，境胜增道情。凉日暑不变，空门风自清。<br>　　坐援香实近，转爱绿芜生。宗炳青霞士，如何知我名。
◎卷.47【建元寺集皇甫侍御书阁】皎然<br>　　不因居佛里，无事得相逢。名重朝端望，身高俗外踪。<br>　　机闲看净水，境寂听疏钟。宣室恩长在，知君志未从。
◎卷.48【郭北寻徐主簿别业】皎然<br>　　近依城北住，幽远少人知。积雪行深巷，闲云绕古篱。<br>　　竹花冬更发，橙实晚仍垂。还共岩中鹤，今朝下渌池。
◎卷.49【题报德寺清幽上人西峰（寺即陈文帝故乡）】皎然<br>　　陈世凋亡后，仁祠识旧山。帝乡乔木在，空见白云还。<br>　　双塔寒林外，三陵暮雨间。此中难战胜，君独启禅关。
◎卷.50【题郑谷江畔桐斋（郑生好琴，性达，兼寡欲）】皎然<br>　　客斋开别住，坐占绿江濆。流水非外物，闲云长属君。<br>　　浮荣未可累，旷达若为群。风起高梧下，清弦日日闻。
◎卷.51【和阎士和李蕙冬夜重集】皎然<br>　　郡理日闲旷，洗心宿香峰。双林秋见月，万壑静闻钟。<br>　　珮玉行山翠，交麾动水容。如何股肱守，尘外得相从。
◎卷.52【春日陪颜使君真卿、皇甫曾西亭重会《韵海》诸生】皎然<br>　　为重南台客，朝朝会鲁儒。暄风众木变，清景片云无。<br>　　峰翠飘檐下，溪光照座隅。不将簪艾隔，知与道情俱。
◎卷.53【寒食日同陆处士行报德寺，宿解公房】皎然<br>　　古寺章陵下，潜公住几年。安心生软草，灌顶引春泉。<br>　　寂寂传灯地，寥寥禁火天。世间多暗室，白日为谁悬。
◎卷.54【兵马曹季良宅夜集】皎然<br>　　清景不可失，寻君趣有馀。身高避事后，道长问心初。<br>　　出处名则异，游从迹何疏。吟看刻尽烛，笑卷读残书。<br>　　露彩生笔砚，风音入庭除。平明仙侣散，觳觫动回车。
◎卷.55【同李侍御萼、李判官集陆处士羽新宅】皎然<br>　　素风千户敌，新语陆生能。借宅心常远，移篱力更弘。<br>　　钓丝初种竹，衣带近裁藤。戎佐推兄弟，诗流得友朋。<br>　　柳阴容过客，花径许招僧。不为墙东隐，人家到未曾。
◎卷.56【题报恩寺惟照上人房】皎然<br>　　上界雨色干，凉宫日迟迟。水文披菡萏，山翠动罘罳。<br>　　中有清真子，愔愔步闲墀。手萦颇黎缕，愿证黄金姿。<br>　　旋草阶下生，看心当此时。
◎卷.57【寻天目徐君】皎然<br>　　常见仙翁变姓名，岂知松子号初平。逢人不道往来处，<br>　　卖药还将鸡犬行。独鹤天边俱得性，浮云世上共无情。<br>　　三花落地君犹在，笑抚安期昨日生。
◎卷.58【同李著作纵题尘外上人院】皎然<br>　　百缘唯有什公瓶，万法但看一字经。从遣鸟喧心不动，<br>　　任教香醉境常冥。莲花天昼浮云卷，贝叶宫春好月停。<br>　　禅伴欲邀何著作，空音宜向夜中听。
◎卷.59【题周谏别业（予寺与周生所居俱临苕水）】皎然<br>　　隐身苕上欲如何，不著青袍爱绿萝。柳巷任疏容马入，<br>　　水篱从破许船过。昂藏独鹤闲心远，寂历秋花野意多。<br>　　若访禅斋遥可见，竹窗书幌共烟波。
◎卷.60【同李中丞洪水亭夜集】皎然<br>　　佳人但莫吹参差，正怜月色生酒卮。<br>　　山公取醉不关我，为爱尊前白鹭鹚。
◎卷.61【题秦系山人丽句亭】皎然<br>　　独将诗教领诸生，但看青山不爱名。<br>　　满院竹声堪愈疾，乱床花片足忘情。
◎卷.62【春夜集陆处士居玩月】皎然<br>　　欲赏芳菲肯待辰，忘情人访有情人。<br>　　西林可是无清景，只为忘情不记春。
◎卷.63【寄题云门寺梵月无侧房（时人相传是宝月道人后身也）】皎然<br>　　越山千万云门绝，西僧貌古还名月。<br>　　清朝扫石行道归，林下眠禅看松雪。
◎卷.64【法华寺上方题江上人禅空】皎然<br>　　路入松声远更奇，山光水色共参差。<br>　　中峰禅寂一僧在，坐对梁朝老桂枝。
◎卷.65【冬日山行过薛征君】皎然<br>　　我行倦修坂，四顾无平陆。雨霁鸣鹰鹯，天寒聚麋鹿。<br>　　幽人访名士，家在南冈曲。菜实萦小园，稻花绕山屋。<br>　　深居寡忧悔，胜境怡耳目。徵心尚与我，永言谢浮俗。
◎卷.66【往丹阳寻陆处士不遇】皎然<br>　　远客殊未归，我来几惆怅。叩关一日不见人，<br>　　绕屋寒花笑相向。寒花寂寂遍荒阡，柳色萧萧愁暮蝉。<br>　　行人无数不相识，独立云阳古驿边。凤翅山中思本寺，<br>　　鱼竿村口望归船。归船不见见寒烟，离心远水共悠然。<br>　　他日相期那可定，闲僧著处即经年。
◎卷.67【集汤评事衡湖上望微雨】皎然<br>　　苍凉远景中，雨色缘山有。云送满洞庭，风吹绕杨柳。<br>　　萧萧解轻袂，尽日随林叟。
◎卷.68【九日与陆处士羽饮茶】皎然<br>　　九日山僧院，东篱菊也黄。俗人多泛酒，谁解助茶香。
◎卷.69【夜过康录事造会兄弟】皎然<br>　　爱君门馆夜来清，琼树双枝是弟兄。<br>　　月在诗家偏足思，风过客位更多情。
◎卷.70【题沈少府书斋】皎然<br>　　不下南昌县，书斋每日闲。野花当砌落，溪鸟逐人还。<br>　　有兴常临水，无时不见山。千峰数可尽，不出小窗间。
◎卷.71【春夜与诸公同宴呈陆郎中】皎然<br>　　南国宴佳宾，交情老倍亲。月惭红泪烛，花笑白头人。<br>　　宝瑟縆馀怨，琼枝不让春。更闻歌子夜，桃李艳妆新。
◎卷.72【九日阻雨简高侍御（时与高公近邻）】皎然<br>　　江上重云起，何曾裛□尘。不能成落帽，翻欲更摧巾。<br>　　素发闲依枕，黄花暗待人。且应携下价，芒屦就诸邻。
◎卷.73【晚春寻桃源观】皎然<br>　　武陵何处访仙乡，古观云根路已荒。细草拥坛人迹绝，<br>　　落花沈涧水流香。山深有雨寒犹在，松老无风韵亦长。<br>　　全觉此身离俗境，玄机亦可照迷方。
◎卷.74【同卢使君幼平郊外送阎侍御归台】皎然<br>　　留饯飞旌驻，离亭草色间。柏台今上客，竹使旧朝班。<br>　　日落东西水，天寒远近山。古江分楚望，残柳入隋关。<br>　　恋阙心常积，回轩日不闲。芳辰倚门道，犹得及春还。<br>第八百一十八卷
◎卷.1【送梁拾遗肃归朝】皎然<br>　　明主重文谏，才臣出江东。束书辞东山，改服临北风。<br>　　万里望皇邑，九重当曙空。天开芙蓉阙，日上蒲桃宫。<br>　　天子初未起，金闺籍先通。身逢轩辕世，名贵鸳鸾中。<br>　　故人荣此别，何用悲丝桐。
◎卷.2【奉陪杨使君顼送段校书赴南海幕】皎然<br>　　硕贤静广州，信为天下贞。屈兹大将佐，藉彼延阁英。<br>　　声动柳吴兴，郊饯意不轻。吾知段夫子，高论关苍生。<br>　　处以德为藩，出则道可行。遥知南楼会，新景当诗情。<br>　　天高林瘴洗，秋远海色清。时泰罢飞檄，唯应颂公成。
◎卷.3【送陆侍御士佳赴上京】皎然<br>　　长安三千里，喜行不言永。清路黄尘飞，大河沧流静。<br>　　更怀西川府，主公昔和鼎。伊郁瑶瑟情，威迟花骢影。<br>　　此时已难别，日又无停景。出饯阙相从，心随过前岭。
◎卷.4【奉陪颜使君真卿登岘山，送张侍御严归台】皎然<br>　　岘首千里情，北辕自兹发。烟霞正登览，簪笔限趋谒。<br>　　黄鹤望天衢，白云归帝阙。客心南浦柳，离思西楼月。<br>　　留赏景不延，感时芳易歇。他晨有山信，一为访林樾。
◎卷.5【酬元主簿子球别赠】皎然<br>　　故人方远适，访我陈别情。此夜偶禅室，一言了无生。<br>　　览君缄中宝，如搴清玉瑛。胡为蕴高价，岁晚徒营营。<br>　　辞秩贫且病，何人见艰贞。出无黄金橐，空歌白苎行。<br>　　威迟策驽马，独望故关树。渺渺千里心，春风起中路。<br>　　近闻新拜命，鸾凤犹栖棘。劝君寄一枝，且养冥冥翼。<br>　　甘泉多竹花，明年待君食。
◎卷.6【答道素上人别】皎然<br>　　春色遍远道，寂寞闽中行。碧水何渺渺，白云亦英英。<br>　　离人不可望，日暮芳洲情。黄鹤有逸翮，翘首白云倾。<br>　　欲为山中侣，肯秘辽天声。蓝缕真子褐，葳蕤近臣缨。<br>　　以兹夺尔怀，常恐道不成。吾门弟子中，不减惠休名。<br>　　一性研已远，五言功更精。从君汗漫游，莫废学无生。<br>　　忍草肯摇落，禅枝不枯荣。采采慰长路，知吾心不轻。<br>　　幻情有去住，真性无离别。留取老桂枝，归来共攀折。
◎卷.7【霅溪馆送韩明府章辞满归】皎然<br>　　洛令从告还，故人东门饯。惠爱三年积，轩车一夜远。<br>　　晓月离馆空，秋风故山晚。荣君有嘉荐，顾我阻游衍。<br>　　宿昔峰顶心，依依不可卷。
◎卷.8【送穆寂赴举】皎然<br>　　天子锡玄纁，倾山礼隐沦。君抛青霞去，荣资观国宾。<br>　　剑光既陆离，琼彩何璘玢。夙驾别情远，商弦秋意新。<br>　　冥冥鸿鹄姿，数尺看苍旻。残寇近宋郊，西行恶飙尘。<br>　　立身素耿介，处难思经纶。春府搜才日，高科得一人。
◎卷.9【送张彝归长沙】皎然<br>　　早闻凌云彩，谓在鸳鹭俦。华发始相遇，沧江仍旅游。<br>　　策名忘苟进，澹虑轻所求。常服远游诫，缅怀经世谋。<br>　　片帆背风渚，万里还湘洲。别望荆云积，归心汉水流。<br>　　兰苕行采采，桂棹思悠悠。宿昔无机者，为君动离忧。
◎卷.10【秋日毗陵南寺送潘述之扬州】皎然<br>　　孤客秋易伤，嘶蝉静仍续。佳晨亦已屡，欢会常不足。<br>　　禅地非路岐，我心岂羁束。情生远别时，坐恨清景促。<br>　　望中千里隔，暮归西山曲。萧条月中道，彩蒨原上绿。<br>　　不见同心人，幽怀增踯躅。
◎卷.11【春日又送潘述之扬州】皎然<br>　　别渚望邗城，岐路春日遍。柔风吹杨柳，芳景流郊甸。<br>　　日日东林期，今夕异乡县。文房旷佳士，禅室阻清盼。<br>　　离恨夺赏心，不得谐所愿。莫忆山中人，碧云遥可见。
◎卷.12【新秋送卢判官】皎然<br>　　故人念宿昔，欲别增远情。入座炎气屏，为君秋景清。<br>　　由来空山客，不怨离弦声。唯有暮蝉起，相思碧云生。
◎卷.13【奉送袁高使君诏征赴行在，效曹刘体】皎然<br>　　皇心亭毒广，蝥贼皆陶甄。未刈蚩尤旗，方同轩后年。<br>　　天子幸汉中，轘辕阻氛烟。玺书召幕牧，名在列岳仙。<br>　　国难倚长城，庙谋资大贤。清损休汝骑，仁留述职篇。<br>　　遐路渺天末，繁笳思河边。饰徒促远期，祗命赴急宣。<br>　　謏才岂足称，深仁顾何偏。那堪临流意，千里望旗旃。
◎卷.14【奉送陆中丞长源诏征入朝】皎然<br>　　诏下酂侯幕，征贤宠上勋。才当持汉典，道可致尧君。<br>　　藩牧今荣饯，诗流此盛文。水从吴渚别，树向楚门分。<br>　　宿寺期嘉月，看山识故云。归心复何奈，怊怅在江濆。
◎卷.15【奉送李中丞道昌入朝】皎然<br>　　文宪中司盛，恩荣外镇崇。诸侯皆取则，八使独推功。<br>　　诏喜新衔凤，车看旧饰熊。去思今武子，馀教昔文翁。<br>　　清在如江水，仁留是国风。光征二千石，扫第望司空。
◎卷.16【冬日送颜延之明府抚州觐叔父】皎然<br>　　临川千里别，惆怅上津桥。日暮人归尽，山空雪未消。<br>　　乡云心渺渺，楚水路遥遥。林下方欢会，山中独寂寥。<br>　　天寒惊断雁，江信望回潮。岁晚流芳歇，思君在此宵。
◎卷.17【送关小师还金陵】皎然<br>　　如何有归思，爱别欲忘难。白鹭沙洲晚，青龙水寺寒。<br>　　蕉花铺净地，桂子落空坛。持此心为境，应堪月夜看。
◎卷.18【岘山送裴秀才赴举】皎然<br>　　汉家招秀士，岘上送君行。万里见秋色，两河伤远情。<br>　　王师出西镐，虏寇避东平。天府登名后，回看楚水清。
◎卷.19【酬别襄阳诗僧少微（诗中答上人归梦之意）】皎然<br>　　证心何有梦，示说梦归频。文字赍秦本，诗骚学楚人。<br>　　兰开衣上色，柳向手中春。别后须相见，浮云是我身。
◎卷.20【送契上人游扬州】皎然<br>　　西陵古江口，远见东扬州。渌水不同泛，春山应独游。<br>　　寻僧白岩寺，望月谢家楼。宿昔心期在，人寰非久留。
◎卷.21【送德清卫明府赴选（时柳黜陟有荐状）】皎然<br>　　八使慎求能，东人独荐君。身犹千里限，名已九霄闻。<br>　　远路翻喜别，离言暂惜分。凤门多士会，拥佩入卿云。
◎卷.22【送郑孝廉淮西觐省】皎然<br>　　离袂翠华满，晨羞欲早行。春风生楚树，晓角发隋城。<br>　　野霭湿衣彩，江鸿增客情。征途不用戒，坐见白波清。
◎卷.23【送沈秀才之闽中】皎然<br>　　越客不成歌，春风起渌波。岭重寒不到，海近瘴偏多。<br>　　野戍桄榔发，人家翡翠过。翻疑此中好，君问定如何。
◎卷.24【送清会上人游京】皎然<br>　　佳游限衰疾，一笑向西风。思见青门外，曾临素浐东。<br>　　峰明云际寺，日出露寒宫。行道禅长在，香尘不染空。
◎卷.25【送沈居士还太原】皎然<br>　　辞官因世难，家族盛南朝。名重郊居赋，才高独酌谣。<br>　　浪花飘一叶，峰色向三条。高逸虽成性，弓旌肯忘招。
◎卷.26【同颜使君真卿岘山送李法曹阳冰西上献书时会有诏征赴京】皎然<br>　　汉日中郎妙，周王太史才。云书捧日去，鹤版下天来。<br>　　草见吴洲发，花思御苑开。羊公惜风景，欲别几迟回。
◎卷.27【兵后送姚太祝赴选】皎然<br>　　两河兵已偃，处处见归舟。日夜故人散，江皋芳树秋。<br>　　楚云伤远思，秦月忆佳游。名动春官籍，翩翩才少俦。
◎卷.28【兵后送薛居士移家安吉】皎然<br>　　旧游经丧乱，道在复何人。寒草心易折，闲云性常真。<br>　　交情别后见，诗句比来新。向我桃州住，惜君东岭春。
◎卷.29【送邬傪之洪州觐兄弟】皎然<br>　　年少足诗情，西江楚月清。书囊山翠湿，琴匣雪花轻。<br>　　久别经离乱，新正忆弟兄。赠君题乐府，为是豫章行。
◎卷.30【送乾封李成】皎然<br>　　羽檄飞未息，离情远近同。感君由泛瑟，关我是征鸿。<br>　　眇默归人尽，疏芜夜渡空。还期当岁晚，独在路行中。
◎卷.31【送崔判官还扬子】皎然<br>　　轻传祗远役，依依下姑亭。秋声满杨柳，暮色绕郊坰。<br>　　烟水摇归思，山当楚驿青。
◎卷.32【奉酬袁使君西楼饯秦山人与昼同赴李侍御招三韵】皎然<br>　　秋风怨别情，江守上西城。竹署寒流浅，琴窗宿雨晴。<br>　　治书招远意，知共楚狂行。
◎卷.33【送清凉上人】皎然<br>　　何意欲归山，道高由境胜。花空觉性了，月尽知心证。<br>　　永夜出禅吟，清猿自相应。
◎卷.34【送李丞使宣州】皎然<br>　　结驷何翩翩，落叶暗寒渚。梦里春谷泉，愁中洞庭雨。<br>　　聊持剡山茗，以代宜城醑。
◎卷.35【送至洪沙弥游越】皎然<br>　　知尔学无生，不应伤此别。相逢宿我寺，独往游灵越。<br>　　早晚花会中，经行剡山月。
◎卷.36【送皇甫侍御曾还丹阳别业】皎然<br>　　云阳别夜忆春耕，花发菱湖问去程。积水悠扬何处梦，<br>　　乱山稠叠此时情。将离有月教弦断，赠远无兰觉意轻。<br>　　朝右要君持汉典，明年北墅可须营。
◎卷.37【白蘋洲送洛阳李丞使还】皎然<br>　　蘋洲北望楚山重，千里回轺止一封。临水情来还共载，<br>　　看花醉去更相从。罢官风渚何时别，寄隐云阳几处逢。<br>　　后会那应似畴昔，年年觉老雪山容。
◎卷.38【送履霜上人还金陵西山】皎然<br>　　携锡西山步绿莎，禅心未了奈情何。<br>　　湘宫水寺清秋夜，月落风悲松柏多。
◎卷.39【送辨聪上人还广陵】皎然<br>　　莫学休公学远公，了心须与我心同。<br>　　隋家古柳数株在，看取人间万事空。
◎卷.40【送清励上人游福建】皎然<br>　　禅子自矜禅性成，将来拟照建溪清。<br>　　南看闽树花不落，更取何缘了妄情。
◎卷.41【送顾道士游洞庭山】皎然<br>　　见说洞庭无上路，春游乱踏五灵芝。<br>　　含桃风起花狼藉，正是仙翁棋散时。
◎卷.42【送邢台州济（一作送独孤使君赴岳州）】皎然<br>　　海上仙山属使君，石桥琪树古来闻。<br>　　他时画出白团扇，乞取天台一片云。
◎卷.43【送柳察谏议叔】皎然<br>　　东城南陌强经过，怨别无心亦放歌。<br>　　明日院公应问我，闲云长在石门多。
◎卷.44【送柳淡扶侍赴洪州（此子素少宦情共予有西山之好）】皎然<br>　　中林许师友，忽阻夙心期。自顾青緺好，来将黄鹤辞。<br>　　少年轻远涉，世道得无欺。烟雨孤舟上，晨昏千里时。<br>　　离魂渺天末，相望在江湄。无限江南柳，春风卷乱丝。
◎卷.45【同李司直题武丘寺兼留诸公与陆羽之无锡】皎然<br>　　陵寝成香阜，禅枝出白杨。剑池留故事，月树即他方。<br>　　应世缘须别，栖心趣不忘。还将陆居士，晨发泛归航。
◎卷.46【夏日题郑谷江上纳凉馆】皎然<br>　　迢遥山意外，清风又对君。若为于此地，翻作路岐分。<br>　　别馆琴徒语，前洲鹤自群。明朝天畔远，何处逐闲云。
◎卷.47【太湖馆送殷秀才赴举】皎然<br>　　春风洞庭路，摇荡暮天多。衰疾见芳草，别离伤远波。<br>　　诗名推首荐，赋甲拟前科。数日闻天府，山衣制芰荷。
◎卷.48【送重钧上人游天台】皎然<br>　　渐看华顶出，幽赏意随生。十里行松色，千重过水声。<br>　　海容云正尽，山色雨初晴。事事将心证，知君道可成。
◎卷.49【早春送颜主簿游越东，兼谒元中丞】皎然<br>　　轻舸趣不已，东风吹绿蘋。欲看梅市雪，知赏柳家春。<br>　　别意倾吴醑，芳声动越人。山阴三月会，内史得嘉宾。
◎卷.50【同颜使君清明日游，因送萧主簿】皎然<br>　　谁知赏嘉节，别意忽相和。暮色汀洲遍，春情杨柳多。<br>　　高城恋旌旆，极浦宿风波。惆怅支山月，今宵不再过。
◎卷.51【送道琚上人还金陵】皎然<br>　　一与钟山别，山中得信稀。经年求法后，及夏问安归。<br>　　野实充甘膳，池花当彩衣。慈亲莫返拜，外礼欲无为。
◎卷.52【送裴邕之上京】皎然<br>　　辞山偶世清，挟策忽西行。帆过随江疾，衣沾楚雪轻。<br>　　尚文须献赋，重道莫论兵。东观今多事，应高白马生。
◎卷.53【送珍上人还天竺，兼寄广通上人、秦山人】皎然<br>　　江寺名天竺，多居蹑远踪。春帆依柳浦，轻履上莲峰。<br>　　禅子兼三隐，空书共一封。因君达山信，应向白云逢。
◎卷.54【送张孝廉赴举】皎然<br>　　名在诸生右，家经见素风。春田休学稼，秋赋出儒宫。<br>　　别路残云湿，离情晚桂丛。明年石渠署，应继叔孙通。
◎卷.55【送刘司法之越】皎然<br>　　萧萧鸣夜角，驱马背城濠。雨后寒流急，秋来朔吹高。<br>　　三山期望海，八月欲观涛。几日西陵路，应逢谢法曹。
◎卷.56【送简栖上人之建州觐使君舅】皎然<br>　　乱峰江上色，羡尔及秋行。释氏推真子，郗家许贵甥。<br>　　氎花新雨净，帆叶好风轻。千里依元舅，回潮亦有情。
◎卷.57【登开元寺楼送崔少府还平望驿】皎然<br>　　登望思虑积，长亭树连连。悠扬下楼日，杳映傍帆烟。<br>　　入夜四郊静，南湖月待船。
◎卷.58【送王居士游越】皎然<br>　　野性配云泉，诗情属风景。爱作烂熳游，闲寻东路永。<br>　　何山最好望，须上萧然岭。
◎卷.59【杂言重送皇甫侍御曾】皎然<br>　　人独归，日将暮。孤帆带孤屿，远水连远树。<br>　　难作别时心，还看别时路。
◎卷.60【送演上人之抚州觐使君叔】皎然<br>　　临川内史怜诸谢，尔在生缘比惠宗。远别应将秦本去，<br>　　幽寻定有楚僧逢。停船夜坐亲孤月，把锡秋行入乱峰。<br>　　便道须过大师寺，白莲池上访高踪。
◎卷.61【送大宝上人归楚山】皎然<br>　　厌上乌桥送别频，湖光烂熳望行人。欲将夜舸陪嘉月，<br>　　肯住空林伴老身。独鹤翩翻飞不定，归云萧散会无因。<br>　　从何得道怀惆怅，莫是人间屡见春。
◎卷.62【送侯秀才南游】皎然<br>　　芳草随君自有情，不关山色与猿声。<br>　　为看严子滩头石，曾忆题诗不著名。
◎卷.63【别洞庭维谅上人】皎然<br>　　白云关我不关他，此物留君情最多。<br>　　情著春风生橘树，归心不怕洞庭波。
◎卷.64【康造录事宅送太祝侄之虔吉访兄弟】皎然<br>　　阮咸别曲四座愁，赖是春风不是秋。<br>　　漫漫江行访兄弟，猿声几夜宿芦洲。
◎卷.65【冬日梅溪送裴方舟宣州】皎然<br>　　平明匹马上村桥，花发梅溪雪未消。<br>　　日短天寒愁送客，楚山无限路遥遥。
◎卷.66【送韦向睦州谒独孤使君汜】皎然<br>　　才子南看多远情，闲舟荡漾任春行。<br>　　新安江色长如此，何似新安太守清。
◎卷.67【送至严山人归山（一作送严上人）】皎然<br>　　初到人间柳始阴，山书昨夜报春深。<br>　　朝朝花落几株树，恼杀禅僧未证心。
◎卷.68【送僧游扬州】皎然<br>　　平明择钵向风轻，正及隋堤柳色行。<br>　　知尔禅心还似我，故宫春物肯伤情。
◎卷.69【对陆迅饮天目山茶，因寄元居士晟】皎然<br>　　喜见幽人会，初开野客茶。日成东井叶，露采北山芽。<br>　　文火香偏胜，寒泉味转嘉。投铛涌作沫，著碗聚生花。<br>　　稍与禅经近，聊将睡网赊。知君在天目，此意日无涯。
◎卷.70【渡前溪】皎然<br>　　不意入前溪，爱溪从错落。清清鉴不足，非是深难度。
◎卷.71【送灵澈】皎然<br>　　我欲长生梦，无心解伤别。千里万里心，只似眼前月。
◎卷.72【寄路温州】皎然<br>　　欲问采灵药，如何学无生。爱鹤颇似君，且非求仙情。
◎卷.73【浣纱女（一作王维诗，题云白石滩）】皎然<br>　　清浅白沙滩，绿蒲尚堪把。家住水东西，浣纱明月下。
◎卷.74【待山月】皎然<br>　　夜夜忆故人，长教山月待。今宵故人至，山月知何在。
◎卷.75【杂兴】皎然<br>　　人生分已定，富贵岂妄来。不见海底泥，飞上成尘埃。
◎卷.76【舂陵登望】皎然<br>　　西底空流水，东垣但聚云。最伤梅岭望，花雪正纷纷。
◎卷.77【投知己】皎然<br>　　若为令忆洞庭春，上有闲云可隐身。<br>　　无限白云山要买，不知山价出何人。<br>第八百一十九卷
◎卷.1【兵后馀不亭重送卢孟明游江西】皎然<br>　　携手曾此分，怳如隔胡越。伦侯古封邑，荣盛风雨歇。<br>　　饥鼯号空亭，野草生故辙。如何此路岐，更作千年别。<br>　　冯轼望远道，春山无断绝。朝行入郢树，夜泊依楚月。<br>　　佳士持操高，扬才日昭晰。离言何所赠，盈满有亏缺。<br>　　时节伤蟪蛄，芳菲忌鶗鴂。予思鹿门隐，心迹贵冥灭。<br>　　颓颜反芝朮，昔貌成冰雪。岁晏期尔来，销声坐岩穴。
◎卷.2【别山诗】皎然<br>　　山翁亦好禅，借我风溪树。采药多近峰，汲泉有春渡。<br>　　幽僧时相偶，仙子或与晤。自许战胜心，弥高独游步。<br>　　如何区中事，夺我林栖趣。辞山下复上，恋石行仍顾。<br>　　宿昔情或乖，庶几迹无误。松声莫相诮，此心冥去住。
◎卷.3【同袁高使君送李判官使回】皎然<br>　　庾公欢此别，路远意犹赊。为出塘边柳，荣归府中花。<br>　　驰阳照古堞，遥思凝寒笳。延步下前渚，溯觞流浅沙。<br>　　湖光引行色，轻舸傍残霞。
◎卷.4【陪颜使君饯宣谕萧常侍】皎然<br>　　江涛凋瘵后，远使发天都。昏垫宸心及，哀矜诏命敷。<br>　　恤民驱急传，访旧枉征舻。外镇藩条最，中朝顾问殊。<br>　　文皆正风俗，名共溢寰区。已事方怀阙，归期早戒涂。<br>　　繁笳咽水阁，高盖拥云衢。暮色生千嶂，秋声入五湖。<br>　　离歌犹宛转，归驭已踟躇。今夕庾公意，西楼月亦孤。
◎卷.5【奉陪颜使君修《韵海》毕，东溪泛舟饯诸文士】皎然<br>　　诸侯崇鲁学，羔雁日成群。外史刊新韵，中郎定古文。<br>　　菁华兼百氏，缣素备三坟。国语思开物，王言欲致君。<br>　　研精业已就，欢宴惜应分。独望西山去，将身寄白云。
◎卷.6【今上初登极岁送皇甫孝廉赴选（孝廉即故大夫之子）】皎然<br>　　行应会府春，欲劝及芳辰。北极天文正，东风汉律新。<br>　　少年逢圣代，欢笑别情亲。况是勋庸后，恩荣袭尔身。
◎卷.7【同杨使君白蘋洲送陆侍御士佳入朝】皎然<br>　　久爱吴兴客，来依道德藩。旋师闻杕杜，归路忆轘辕。<br>　　旧佩苍玉在，新歌白芷繁。今朝天地静，北望重飞翻。
◎卷.8【雪夜送海上人常州觐叔父，上人殷仲文后】皎然<br>　　继世风流在，传心向一灯。望云裁衲惯，玩雪步花能。<br>　　交战情忘久，销魂别未曾。明朝阮家集，知有竹林僧。
◎卷.9【送常清上人还舒州】皎然<br>　　灊人思尔法，楚信有回船。估客亲宵语，闲鸥偶昼禅。<br>　　经声含石潋，麈尾拂江烟。常说归山意，诛茅庐霍前。
◎卷.10【岘山送崔子向之宣州谒裴使君】皎然<br>　　楚思入诗清，晨登岘山情。秋天水西寺，古木宛陵城。<br>　　琴匣应将往，书车亦共行。吾知江太守，一顾重君名。
◎卷.11【送严明府入关谒黎京兆】皎然<br>　　春日异秋风，何为怨别同。潮回芳渚没，花落昼山空。<br>　　旅候闻嘶马，残阳望断鸿。应思右内史，相见直城中。
◎卷.12【送丘秀才游越】皎然<br>　　山情与诗思，烂熳欲何从。夜舸谁相逐，空江月自逢。<br>　　春期越草秀，晴忆剡云浓。便拟将轻锡，携居入乱峰。
◎卷.13【送杨校书还济源】皎然<br>　　妖烽昨日静，故里近嵩丘。楚月摇归梦，江枫见早秋。<br>　　乡心无远道，北信减离忧。禅子还无事，辞君买沃州。
◎卷.14【送杨遂初赴选】皎然<br>　　秋风吹别袂，客思在长安。若得临觞醉，何须减瑟弹。<br>　　秉心凌竹柏，仗信越波澜。春会文昌府，思君每北看。
◎卷.15【送赟上人还京】皎然<br>　　久游春草尽，还寄北船归。沙鸟窥中食，江云入净衣。<br>　　秦原山色近，楚寺磬声微。见说翻经馆，多闻似者稀。
◎卷.16【送广通上人游江西】皎然<br>　　香炉七岭秀，秋色九江清。自古多禅隐，吾常爱此行。<br>　　寻师经鄂渚，受请到青城。离别人间事，何关道者情。
◎卷.17【送罗判官还寿州幕】皎然<br>　　君章才五色，知尔得家风。故里旋归驾，寿春思奉戎。<br>　　天寒长蛇伏，飙烈文虎雄。定颂张征虏，桓桓戡难功。
◎卷.18【送李秀才赴婺州招】皎然<br>　　山开江色上，孤赏去应迟。绿水迎吴榜，秋风入楚词。<br>　　猿清独宿处，木落远行时。见说东阳守，登楼为尔期。
◎卷.19【送薛逢之宣州谒废使（一作谒裴使君）】皎然<br>　　六月鹏尽化，鸿飞独冥冥。秋烽家不定，险路客频经。<br>　　牛渚何时到，渔船几处停。遥知咏史夜，谢守月中听。
◎卷.20【送德守二叔侄上人还国清寺觐师】皎然<br>　　道贤齐二阮，俱向竹林归。古偈穿花线，春装卷叶衣。<br>　　僧墟回水寺，佛陇启山扉。爱别吾何有，人心强有违。
◎卷.21【同明府章送沈秀才还石门山读书】皎然<br>　　身为郢令客，心许楚山云。文墨应经世，林泉漫诱君。<br>　　欲随樵子去，惜与道流分。肯谢申公辈，治诗事汉文。
◎卷.22【送吉判官还京赴崔尹幕】皎然<br>　　江南梅雨天，别思极春前。长路飞鸣鹤，离帆聚散烟。<br>　　清晨趋九陌，秋色望三边。见说王都尹，山阳辟一贤。
◎卷.23【送裴判官赴商幕】皎然<br>　　商洛近京师，才难赴幕时。离歌纷白纻，候骑拥青丝。<br>　　会喜疲人息，应逢猾虏衰。看君策高足，自此烟霄期。
◎卷.24【送李喻之处士洪州谒曹王】皎然<br>　　独思贤王府，遂作豫章行。雄镇庐霍秀，高秋江汉清。<br>　　见闻惊苦节，艰故伤远情。西邸延嘉士，遗才得正平。
◎卷.25【送唐赞善游越】皎然<br>　　田园临汉水，离乱寄随关。今日烟尘尽，东西又未还。<br>　　长亭百越外，孤棹五湖间。何处游芳草，云门千万山。
◎卷.26【送韦秀才】皎然<br>　　晨装行堕叶，万里望桑干。旧说泾关险，犹闻易水寒。<br>　　黄云战后积，白草暮来看。近得君苗信，时教旅思宽。
◎卷.27【送陈秀才赴举】皎然<br>　　诸侯惧削地，选士皆不羁。休隐脱荷芰，将鸣矜羽仪。<br>　　甲科争玉片，诗句拟花枝。君实三楚秀，承家有清规。
◎卷.28【乌程李明府水堂同卢使君幼平送奘上人游五台】皎然<br>　　身将刘令隐，经共谢公翻。有此宗师在，应知我法存。<br>　　问心常寂乐，为别岂伤魂。独访华泉去，秋风入雁门。
◎卷.29【送李季良北归】皎然<br>　　风吹残柳丝，孤客欲归时。掩抑楚弦绝，离披湘叶衰。<br>　　前军犹转战，故国杳难期。北望雁门雪，空吟平子诗。
◎卷.30【送淳于秀才兰陵觐省】皎然<br>　　欢言欲忘别，风信忽相惊。柳浦归人思，兰陵春草生。<br>　　撷芳心未及，视枕恋常盈。此去非长路，还如千里情。
◎卷.31【送至洪沙弥赴上元受戒（上元江中蔡州有梁戒坛）】皎然<br>　　不肯资章甫，胜衣被木兰。今随秣陵信，欲及蔡州坛。<br>　　野寺钟声远，春山戒足寒。归来次第学，应见后心难。
◎卷.32【九日同卢使君幼平吴兴郊外送李司仓赴选】皎然<br>　　重阳千骑出，送客为踟蹰。旷野多摇落，寒山满路隅。<br>　　晴空悬蒨旆，秋色起菱湖。几日登司会，扬才盛五都。
◎卷.33【送卢孟明还上都】皎然<br>　　江皋北风至，归客独伤魂。楚水逢乡雁，平陵忆故园。<br>　　征骖嘶别馆，落日隐寒原。应及秦川望，春华满国门。
◎卷.34【送李少宾赴举】皎然<br>　　岂谓江南别，心如塞上行。苦云摇阵色，乱木搅秋声。<br>　　周谷雨未散，汉河流尚横。春司迟尔策，方用静妖兵。
◎卷.35【留别阎士和】皎然<br>　　不惯人间别，多应忘别时。逢山又逢水，只畏却来迟。
◎卷.36【送李道士】皎然<br>　　常随山上下，忽限江南北。共是忘情人，何由肯相忆。
◎卷.37【送裴参军还下邳旧居】皎然<br>　　北望烟铺骠骑营，虏烽无火楚天晴。<br>　　此时千里西归客，泗上春风得及耕。
◎卷.38【送文会上人还富阳】皎然<br>　　悠悠渺渺属寒波，故寺思归意若何。<br>　　长忆孤洲二三月，春山偏爱富春多。
◎卷.39【送维谅上人归洞庭】皎然<br>　　从来湖上胜人间，远爱浮云独自还。<br>　　孤月空天见心地，寥寥一水镜中山。
◎卷.40【九月八日送萧少府归洪州】皎然<br>　　明日重阳今日归，布帆丝雨望霏霏。<br>　　行过鹤渚知堪住，家在龙沙意有违。
◎卷.41【同颜鲁公泛舟送皇甫侍御曾】皎然<br>　　维舟若许暂从容，送过重江不厌重。<br>　　霜简别来今始见，雪山归去又难逢。
◎卷.42【送孙侍御游越】皎然<br>　　不知持斧客，吟会是何情。丹陛恩犹在，沧洲赏暂行。<br>　　江桡随月泛，山策逐云行。佳句传零雨，诗流许盛名。
◎卷.43【送颜处士还长沙觐省】皎然<br>　　西候风信起，三湘孤客心。天寒汉水广，乡远楚云深。<br>　　服彩将侍膳，撷芳思满襟。归人忘艰阻，别恨独何任。
◎卷.44【送还本上人游江西】皎然<br>　　欲广分何教，心将江汉期。云招望寺处，月待溯杯时。<br>　　真侣谁伤别，降猿汝自悲。多应过庐阜，幽赏却来迟。
◎卷.45【送路少府使京兼觐侍御兄】皎然<br>　　国赋推能吏，今朝发贡湖。伫瞻双阙凤，思见柏台乌。<br>　　树向秦关远，江分楚驿孤。荣君有兄弟，相继骋长途。
◎卷.46【于武原从送卢士举】皎然<br>　　落日独归客，空山匹马嘶。萧条古关外，岐路更东西。<br>　　大泽云寂寂，长亭雨凄凄。君还到湘水，寒夜满猿啼。
◎卷.47【送乌程李明府得陟状赴京】皎然<br>　　驿吏满江城，深仁见此情。士林推玉振，公府荐冰清。<br>　　为政移风久，承恩就日行。仲容纶綍贵，南巷有光荣。
◎卷.48【送裴秀才往会稽山读书】皎然<br>　　一身赍万卷，编室寄烟萝。砚滴穿池小，书衣种楮多。<br>　　吟诗山响答，泛瑟竹声和。鹤板求儒术，深居意若何。
◎卷.49【送崔詹事论之上都（崔尝典吴兴）】皎然<br>　　金虎城池在，铜龙剑珮新。重看前浦柳，犹忆旧洲蘋。<br>　　远思秦云暮，归心腊月春。青园昔游处，惆怅别离人。
◎卷.50【京口送卢孟明还扬州】皎然<br>　　萧萧北风起，孤棹下江濆。暮客去来尽，春流南北分。<br>　　萋萋御亭草，渺渺芜城云。相送目千里，空山独望君。
◎卷.51【送沙弥大智游五台】皎然<br>　　童年随法侣，家世本儒流。章句三生学，清凉万里游。<br>　　云归龙沼暗，木落雁门秋。长老应相问，传予向祖州。
◎卷.52【送禀上人游越】皎然<br>　　云泉谁不赏，独见尔情高。投石轻龙窟，临流笑鹭涛。<br>　　折荷为片席，洒水净方袍。剡路逢禅侣，多应问我曹。
◎卷.53【送潘秀才之舒州】皎然<br>　　楚水清风生，扬舲泛月行。荻洲寒露彩，雷岸曙潮声。<br>　　东道思才子，西人望客卿。从来金谷集，相继有诗名。
◎卷.54【送王山人游庐山】皎然<br>　　千里访灵奇，山资亦相随。叶舟过鹤市，花漏宿龙池。<br>　　峰顶应闲散，人间足别离。白云将世事，吾见尔心知。
◎卷.55【送道契上人之越觐大夫叔】皎然<br>　　楚僧推后辈，唐本学新经。外国传香氎，何人施竹瓶。<br>　　秋风别李寺，春日向柯亭。大阮今为郡，看君眼最青。
◎卷.56【送沙弥长文游京】皎然<br>　　白版年犹小，黄花褐已通。若为诗思逸，早欲似休公。<br>　　迈俗多真气，传家有素风。应须学心地，宗旨在关东。
◎卷.57【秋日送择高上人往江西谒曹王】皎然<br>　　超然独游趣，无限别山情。予病不同赏，云闲应共行。<br>　　斋容秋水照，香氎早风轻。曾被陈王识，遥知江上迎。
◎卷.58【送如献上人游长安】皎然<br>　　关中四子教犹存，见说新经待尔翻。为法应过七祖寺，<br>　　忘名不到五侯门。闲寻鄠杜看修竹，独上风凉望古原。<br>　　高逸诗情无别怨，春游从遣落花繁。
◎卷.59【日曜上人还润州】皎然<br>　　送君何处最堪思，孤月停空欲别时。露茗犹芳邀重会，<br>　　寒花落尽不成期。鹤令先去看山近，云碍初飞到寺迟。<br>　　莫倚禅功放心定，萧家陵树误人悲。
◎卷.60【寺院听胡笳送李殷】皎然<br>　　一奏胡笳客未停，野僧还欲废禅听。<br>　　难将此意临江别，无限春风葭菼青。
◎卷.61【送僧绎】皎然<br>　　斜日摇扬在柳丝，孤亭寂寂水逶迤。<br>　　谁堪别后行人尽，唯有春风起路岐。
◎卷.62【答裴评事澄荻花间送梁肃拾遗】皎然<br>　　波上荻花非雪花，风吹撩乱满袈裟。<br>　　如今岁晏无芳草，独对离樽作物华。
◎卷.63【送胜云小师】皎然<br>　　昨日雪山记尔名，吾今坐石已三生。<br>　　少年道性易流动，莫遣秋风入别情。
◎卷.64【诮士和别】皎然<br>　　今日同，明日隔，何事悠悠久为客。君怜溪上去来云，<br>　　我羡磷磷水中石。
◎卷.65【送吴冯游京】皎然<br>　　北期何意促，蕙草夜来繁。清月思淮水，春风望国门。<br>　　此时休旋逸，万里忽飞翻。若忆山阴会，孤琴为我援。
◎卷.66【送僧游宣州】皎然<br>　　楚山千里一僧行，念尔初缘道未成。<br>　　莫向舒姑泉口泊，此中呜咽为伤情。
◎卷.67【宿支硎寺上房】皎然<br>　　上方精舍远，共宿白云端。寂寞千峰夜，萧条万木寒。<br>　　山光霜下见，松色月中看。却与西林别，归心即欲阑。
◎卷.68【答胡处士】皎然<br>　　西山禅隐比来闻，长道唯应我与君。<br>　　书上无名心忘却，人间聚散似浮云。
◎卷.69【答张乌程】皎然<br>　　莫道谪官无主人，秣陵才令日相亲。<br>　　前溪更有忘忧处，荷叶田田间白蘋。
◎卷.70【酬张明府】皎然<br>　　爱君诗思动禅心，使我休吟待鹤吟。<br>　　更说郡中黄霸在，朝朝无事许招寻。
◎卷.71【劳山居寄呈吴处士】皎然<br>　　官居鼎鼐古今无，名世才臣独一余。<br>　　贤阁御题龙墨灿，诏归补衮在须臾。<br>第八百二十卷
◎卷.1【从军行五首】皎然<br>　　候骑出纷纷，元戎霍冠军。汉鞞秋聒地，羌火昼烧云。<br>　　万里戈城合，三边羽檄分。乌孙驱未尽，肯顾辽阳勋。<br>　　韩旆拂丹霄，汉军新破辽。红尘驱卤簿，白羽拥嫖姚。<br>　　战苦军犹乐，功高将不骄。至今丁零塞，朔吹空萧萧。<br>　　百万逐呼韩，频年不解鞍。兵屯绝漠暗，马饮浊河干。<br>　　破虏功未录，劳师力已殚。须防肘腋下，飞祸出无端。<br>　　飞将下天来，奇谋阃外裁。水心龙剑动，地肺雁山开。<br>　　望气燕师锐，当锋虏阵摧。从今射雕骑，不敢过云堆。<br>　　黄纸君王诏，青泥校尉书。誓师张虎落，选将擐犀渠。<br>　　雾暗津蒲失，天寒塞柳疏。横行十万骑，欲扫虏尘馀。
◎卷.2【陇头水二首】皎然<br>　　陇头水欲绝，陇水不堪闻。碎影摇枪垒，寒声咽幔军。<br>　　素从盐海积，绿带柳城分。日落天边望，逶迤入塞云。<br>　　秦陇逼氐羌，征人去未央。如何幽咽水，并欲断君肠。<br>　　西注悲穷漠，东分忆故乡。旅魂声搅乱，无梦到咸阳。
◎卷.3【塞下曲二首】皎然<br>　　寒塞无因见落梅，胡人吹入笛声来。<br>　　劳劳亭上春应度，夜夜城南战未回。<br>　　都护今年破武威，胡沙万里鸟空飞。<br>　　旄竿瀚海扫云出，毡骑天山蹋雪归。
◎卷.4【览史】皎然<br>　　黄绮皆皓发，秦时隐商山。嘉谋匡帝道，高步游天关。<br>　　不爱珪组绁，却思林壑还。放歌长松下，日与孤云闲。
◎卷.5【咏史】皎然<br>　　独负高世资，冥冥寄浮俗。卞子去不归，何人辩荆玉。<br>　　鬻舂意不浅，污迹身岂辱。鸾铩乐迍邅，虬蟠甘窘束。<br>　　五噫谲且正，可以见心曲。
◎卷.6【咏史】皎然<br>　　田氏门下客，冯公众中贱。一朝市义还，百代名独擅。<br>　　始知下客不可轻，能使主人功业成。借问高车与珠履，<br>　　何如卑贱一书生。
◎卷.7【读张曲江集】皎然<br>　　相公乃天盖，人文佐生成。立程正颓靡，绎思何纵横。<br>　　春杼弄缃绮，阳林敷玉英。飘然飞动姿，邈矣高简情。<br>　　后辈惊失步，前修敢争衡。始欣耳目远，再使机虑清。<br>　　体正力已全，理精识何妙。昔年歌阳春，徒推郢中调。<br>　　今朝听鸾凤，岂独羡门啸。帝命镇雄州，待济寄上流。<br>　　才兼荆衡秀，气助潇湘秋。逸荡子山匹，经奇文畅俦。<br>　　沈吟未终卷，变态纷难数。曜耳代明珰，袭衣同芳杜。<br>　　愔愔闻玉磬，寤寐在灵府。
◎卷.8【奉酬陆使君见过，各赋院中一物，得江蓠】皎然<br>　　江蓠生古砌，花每落禅床。嘉客未采掇，空门自馨香。<br>　　名因诗目见，色对道心忘。不遇陆内史，谁知殊众芳。
◎卷.9【赋得谢墅送王长史（其墅即昼七代祖吴兴守旧居）】皎然<br>　　世业西山墅，移家长我身。萧疏遗树老，寂寞废田春。<br>　　车巷伤前辙，篱沟忆旧邻。何堪再过日，更送北归人。
◎卷.10【夏日同崔使君论登城楼赋得远山】皎然<br>　　远山湖上小，青翠望依稀。才向窗中列，还从林表微。<br>　　色浓春草在，峰起夏云归。不是蓬莱岛，如何人去稀。
◎卷.11【咏数探得七】皎然<br>　　邹子谭天岁，黄童对日年。求真初作传，炼魄已成仙。<br>　　鹤驾迎缑岭，星桥下蜀川。逢君竹林客，相对弄清弦。
◎卷.12【奉同颜使君真卿送李侍御萼，赋得荻塘路】皎然<br>　　落日车遥遥，客心在归路。细草暗回塘，春泉萦古渡。<br>　　遗踪叹芜没，远道悲去住。寂寞荻花空，行人别无数。
◎卷.13【赋颜氏古今一事，得《晋仙传》，送颜逸】皎然<br>　　曾看颜氏传，多记晋时仙。却忆桐君老，俱还桂父年。<br>　　青春留鬓发，白日向云烟。远别赍遗简，囊中有几篇。
◎卷.14【赋得石梁泉送崔逵】皎然<br>　　架石通霞壁，悬崖散碧沙。天晴虹影渡，风细练文斜。<br>　　举陟幽期阻，沿洄客意赊。河梁非此路，别恨亦无涯。
◎卷.15【赋得夜雨滴空阶，送陆羽归龙山（同字）】皎然<br>　　闲阶夜雨滴，偏入别情中。断续清猿应，淋漓候馆空。<br>　　气令烦虑散，时与早秋同。归客龙山道，东来杂好风。
◎卷.16【赋得灯心送李侍御萼（光字）】皎然<br>　　灯心生众草，因有始知芳。彩妓窗偏丽，金桃动更香。<br>　　花惊春未尽，焰喜夜初长。别后空离室，何人借末光。
◎卷.17【赋得竹如意送详师赴讲（青字）】皎然<br>　　缥竹湘南美，吾师尚毁形。仍留负霜节，不变在林青。<br>　　每入杨枝手，因谈贝叶经。谁期沃州讲，持此别东亭。
◎卷.18【听素法师讲《法华经》】皎然<br>　　法子出西秦，名齐漆道人。才敷药草义，便见雪山春。<br>　　护讲龙来远，闻经鹤下频。应机如一雨，谁不涤心尘。
◎卷.19【咏敡上人座右画松】皎然<br>　　写得长松意，千寻数尺中。翠阴疑背日，寒色欲生风。<br>　　真树孤标在，高人立操同。一枝遥可折，吾欲问生公。
◎卷.20【夏日登观农楼和崔使君】皎然<br>　　片雨拂檐楹，烦襟四坐清。霏微过麦陇，萧散傍莎城。<br>　　静爱和花落，幽闻入竹声。朝观趣无限，高咏寄深情。
◎卷.21【妙喜寺逵公院赋得夜磬送吕评事】皎然<br>　　一磬寒山至，凝心转清越。细和虚籁尽，疏绕悬泉发。<br>　　在夜吟更长，停空韵难绝。幽僧悟深定，归客忘远别。<br>　　寂历无性中，真声何起灭。
◎卷.22【咏小瀑布】皎然<br>　　瀑布小更奇，潺湲二三尺。细脉穿乱沙，丛声咽危石。<br>　　初因智者赏，果会幽人迹。不向定中闻，那知我心寂。
◎卷.23【仙女台（得仙字）】皎然<br>　　寂寂旧桑田，谁家女得仙。应无鸡犬在，空有子孙传。<br>　　古木花犹发，荒台路未迁。暮来云一片，疑是欲归年。
◎卷.24【灵澈上人何山寺七贤石诗】皎然<br>　　七石配七贤，隐僧山上移。石性殊磊落，君子又高奇。<br>　　跂禅服宜坏，坐客冠可隳。夜倚月树影，昼倾风竹枝。<br>　　集质患追琢，表顽用磷缁。佚火玉亦害，块然长在兹。
◎卷.25【潘丞孩子】皎然<br>　　爱子性情奇，初生玉树枝。人曾天上见，名向月中知。<br>　　我识婴儿意，何须待佩觿。
◎卷.26【南池杂咏五首·水月】皎然<br>　　夜夜池上观，禅身坐月边。虚无色可取，皎洁意难传。<br>　　若向空心了，长如影正圆。
◎卷.27【南池杂咏五首·溪云】皎然<br>　　舒卷意何穷，萦流复带空。有形不累物，无迹去随风。<br>　　莫怪长相逐，飘然与我同。
◎卷.28【南池杂咏五首·虚舟】皎然<br>　　虚舟动又静，忽似去逢时。触物知无迕，为梁幸见遗。<br>　　因风到此岸，非有济川期。
◎卷.29【南池杂咏五首·寒山】皎然<br>　　侵空撩乱色，独爱我中峰。无事负轻策，闲行蹑幽踪。<br>　　众山摇落尽，寒翠更重重。
◎卷.30【南池杂咏五首·寒竹】皎然<br>　　袅袅孤生竹，独立山中雪。苍翠摇动风，婵娟带寒月。<br>　　狂花不相似，还共凌冬发。
◎卷.31【望远村】皎然<br>　　林杪不可分，水步遥难辨。一片山翠边，依稀见村远。
◎卷.32【惜暮景】皎然<br>　　疏阴花不动，片景松梢度。夏日旧来长，佳游何易暮。
◎卷.33【效古（天宝十四年）】皎然<br>　　日出天地正，煌煌辟晨曦。六龙驱群动，古今无尽时。<br>　　夸父亦何愚，竞走先自疲。饮干咸池水，折尽扶桑枝。<br>　　渴死化爝火，嗟嗟徒尔为。空留邓林在，折尽令人嗤。
◎卷.34【古别离（代人答阎士和）】皎然<br>　　太湖三山口，吴王在时道。寂寞千载心，无人见春草。<br>　　谁识缄怨者，持此伤怀抱。孤舟畏狂风，一点宿烟岛。<br>　　望所思兮若何，月荡漾兮空波。云离离兮北断，<br>　　鸿眇眇兮南多。身去兮天畔，心折兮湖岸。<br>　　春风胡为兮塞路，使我归梦兮撩乱。
◎卷.35【拟长安春词】皎然<br>　　春信在河源，春风荡妾魂。春歌杂鶗鴂，春梦绕轘辕。<br>　　春絮愁偏满，春丝闷更繁。春期不可定，春曲懒新翻。
◎卷.36【效古】皎然<br>　　思君转战度交河，强弄胡琴不成曲。日落应愁陇底难，<br>　　春来定梦江南数。万丈游丝是妾心，惹蝶萦花乱相续。
◎卷.37【昭君怨】皎然<br>　　自倚婵娟望主恩，谁知美恶忽相翻。<br>　　黄金不买汉宫貌，青冢空埋胡地魂。
◎卷.38【铜雀妓】皎然<br>　　强开尊酒向陵看，忆得君王旧日欢。<br>　　不觉馀歌悲自断，非关艳曲转声难。
◎卷.39【长门怨】皎然<br>　　春风日日闭长门，摇荡春心似梦魂。<br>　　谁遣花开只笑妾，不如桃李正无言。
◎卷.40【哭吴县房耸明府】皎然<br>　　仁人迈厚德，可谓名实全。抚迹若疏旷，会心极精研。<br>　　履危节讵屈，著论识不偏。恨以荣级浅，嘉猷未及宣。<br>　　伊人期远大，志业难比肩。昭世既合并，吾君藉陶甄。<br>　　奈何明明理，与善徒空诠。征教或稽圣，穷源反问天。<br>　　一官自吴邑，六翮委江壖。始是牵丝日，翻成撤瑟年。<br>　　金膏果不就，玉珮长此捐。倚伏信冥昧，夭修惊后先。<br>　　安知忘情子，爱网素已褰。为有深仁感，遂令真性迁。<br>　　心悲空林下，泪洒秋景前。夫子寡兄弟，抚孤伤藐然。<br>　　倾云为惨结，吊鹤共联翩。割念命归驾，诀词向空筵。<br>　　树桃阴始合，爱客位常悬。幡然远行时，崇望归朝旋。<br>　　悟兹欢宴隔，哀被岁月延。书带变芳草，履痕移绿钱。<br>　　冥期傥可逢，生尽会无缘。幸愿示因业，代君运精专。<br>　　相思转寂寞，独往西林泉。欲见故人心，时阅所赠篇。<br>　　素高陶靖节，今重楚先贤。芳躅将遗爱，可为终古传。
◎卷.41【哭觉上人（时绊剡中）】皎然<br>　　忆君南适越，不作买山期。昨得耶溪信，翻为逝水悲。<br>　　神交如可见，生尽杳难思。白日东林下，空怀步影时。
◎卷.42【题馀不溪废寺】皎然<br>　　武原离乱后，真界积尘埃。残月生秋水，悲风起故台。<br>　　居人今已尽，栖鸽暝还来。不到无生理，应堪赋七哀。
◎卷.43【同李洗马入馀不溪经辛将军故城】皎然<br>　　惨惨寒城望，将军下世时。高墉暮草遍，大树野风悲。<br>　　壁垒今惟在，勋庸近可思。苍然古溪上，川逝共凄其。
◎卷.44【忆天台】皎然<br>　　箬溪朝雨散，云色似天台。应是东风便，吹从海上来。<br>　　灵山游汗漫，仙石过莓苔。误到人间世，经年不早回。
◎卷.45【万回寺】皎然<br>　　万里称逆化，愚蠢性亦全。紫绂拖身上，妖姬安膝前。<br>　　见他拘坐寂，故我是眠禅。吾知至人心，杳若青冥天。
◎卷.46【禅诗】皎然<br>　　万法出无门，纷纷使智昏。徒称谁氏子，独立天地元。<br>　　实际且何有，物先安可存。须知不动念，照出万重源。
◎卷.47【哀教】皎然<br>　　本师不得已，强为我著书。知尽百虑遣，名存万象拘。<br>　　如何工言子，终日论虚无。伊人独冥冥，时人以为愚。
◎卷.48【闻钟】皎然<br>　　古寺寒山上，远钟扬好风。声馀月树动，响尽霜天空。<br>　　永夜一禅子，泠然心境中。
◎卷.49【溪上月】皎然<br>　　秋水月娟娟，初生色界天。蟾光散浦溆，素影动沦涟。<br>　　何事无心见，亏盈向夜禅。
◎卷.50【山雪】皎然<br>　　夕阳在西峰，叠翠萦残雪。狂风卷絮回，惊猿攀玉折。<br>　　何意山中人，误报山花发。
◎卷.51【江上风】皎然<br>　　江风西复东，飘暴忽何穷。初生虚无际，稍起荡漾中。<br>　　应吹夏口樯竿折，定蹙湓城浪花咽。今朝莫怪沙岸明，<br>　　昨夜声狂卷成雪。
◎卷.52【山雨】皎然<br>　　一片雨，山半晴。长风吹落西山上，满树萧萧心耳清。<br>　　云鹤惊乱下，水香凝不然。风回雨定芭蕉湿，<br>　　一滴时时入昼禅。
◎卷.53【问遥山禅老】皎然<br>　　天与松子寿，独饮日月精。复令颜子贤，胡为夭其生。<br>　　吾将寻河源，上天问天何不平？吾将诘仙老，<br>　　大道无私谁强名？仙老难逢天不近，世人何人解应尽。<br>　　明朝欲向翅头山，问取禅公此义还。
◎卷.54【禅思】皎然<br>　　真我性无主，谁为尘识昏。奈何求其本，若拔大木根。<br>　　妄以一念动，势如千波翻。伤哉子桑扈，虫臂徒虚言。<br>　　神威兴外论，宗邪生异源。空何妨色在，妙岂废身存。<br>　　寂灭本非寂，喧哗曾未喧。嗟嗟世上禅，不共智者论。
◎卷.55【支公诗】皎然<br>　　支公养马复养鹤，率性无机多脱略。天生支公与凡异，<br>　　凡情不到支公地。得道由来天上仙，为僧却下人间寺，<br>　　道家诸子论自然，此公唯许逍遥篇。山阴诗友喧四座，<br>　　佳句纵横不废禅。
◎卷.56【述梦】皎然<br>　　梦中归见西陵雪，渺渺茫茫行路绝。觉来还在剡东峰，<br>　　乡心缭绕愁夜钟。寺北禅冈犹记得，梦归长见山重重。
◎卷.57【赤松（一作赤松涧）】皎然<br>　　缘岸蒙笼出见天，晴沙沥沥水溅溅。<br>　　何处羽人长洗药，残花无数逐流泉。
◎卷.58【戏题松树】皎然<br>　　为爱松声听不足，每逢松树遂忘还。<br>　　翛然此外更何事，笑向闲云似我闲。
◎卷.59【戏题二首】皎然<br>　　看饮逢歌日屡曛，我身何似系浮云。<br>　　时人不解野僧意，归去溪头作鸟群。<br>　　喧喧共在是非间，终日谁知我自闲。<br>　　偶客狂歌何所为，欲于人事强相关。
◎卷.60【杂寓兴】皎然<br>　　嗟嗟号呶子，世称谪仙俦。媚俗被鲛绡，欺天荐昫修。<br>　　奔景谓可致，驰龄言易流。燕昭昧往事，嬴政亡前筹。<br>　　三山果不见，九仙忽悠悠。君看牛山乐，君见麋浦游。<br>　　昨日千金子，联绵成古丘。吾将揽明月，照尔生死流。<br>　　至乐享爰居，惭贻达者尤。冥冥光尘内，机丧成海沤。
◎卷.61【杂兴六首】皎然<br>　　吾观谈天客，工言丧其精。万物资广庇，此中何有情。<br>　　若为昧颜跖，修短怨太清。高论让邹子，放词征屈生。<br>　　请从象外推，至论尤明明。<br>　　短龄役长世，扰扰悟不早。嫔女身后空，欢娱梦中好。<br>　　从教西陵树，千载伤怀抱。鹤驾何冥冥，鳌洲去浩浩。<br>　　柔颜感三花，凋发悲蔓草。月中伐桂人是谁，<br>　　翻使年年不衰老。<br>　　谁高齐公子，泣听雍门琴。死且何足伤，殊非达人心。<br>　　独高庭中鹤，意远贵氛埃。有时青冥游，顾我还下来。<br>　　白云琅玕色，一片生虚无。此物若无心，若何卷还舒。<br>　　疏散遂吾性，栖山更无机。寥寥高松下，独有闲云归。<br>　　精意不可道，冥然还掩扉。
◎卷.62【偶然五首】皎然<br>　　乐禅心似荡，吾道不相妨。独悟歌还笑，谁言老更狂。<br>　　偶然寂无喧，吾了心性源。可嫌虫食木，不笑鸟能言。<br>　　隐心不隐迹，却欲住人寰。欠树移春树，无山看画山。<br>　　居喧我未错，真意在其间。<br>　　虏语嫌不学，胡音从不翻。说禅颠倒是，乐杀金王孙。<br>　　真隐须无矫，忘名要似愚。只将两条事，空却汉潜夫。
◎卷.63【问天】皎然<br>　　天公何时有，谈者皆不经。谁道贤人死，今为傅说星。
◎卷.64【寓言】皎然<br>　　吾道本无我，未曾嫌世人。如今到城市，弥觉此心真。
◎卷.65【前溪作】皎然<br>　　春歌已寂寂，古水自涓涓。徒误时人辈，伤心作逝川。
◎卷.66【戏作】皎然<br>　　乞我百万金，封我异姓王。不如独悟时，大笑放清狂。
◎卷.67【浮云三章】皎然<br>　　浮云浮云，集于扶桑。扶桑茫茫，日暮之光。<br>　　匪日之暮，浮云之污。嗟我怀人，犹心如蠹。<br>　　浮云浮云，集于咸池。咸池微微，日昃之时。<br>　　匪日之昃，浮云之惑。嗟我怀人，忧心如织。<br>　　浮云浮云，集于高舂。高舂濛濛，日夕之容。<br>　　匪日之夕，浮云之积。嗟我怀人，忧心如惄。
◎卷.68【寓言】皎然<br>　　人生百年我过半，天生才定不可换。<br>　　东海钓鳌鳌不食，南山坐石石欲烂。
◎卷.69【若邪春兴】皎然<br>　　春生若邪水，雨后漫流通。芳草行无尽，清源去不穷。<br>　　野烟迷极浦，斜日起微风。数处乘流望，依稀似剡中。
◎卷.70【晨登乐游原，望终南积雪】皎然<br>　　凌晨拥弊裘，径上古原头。雪霁山疑近，天高思若浮。<br>　　琼峰埋积翠，玉嶂掩飞流。曜彩含朝日，摇光夺寸眸。<br>　　寒空标瑞色，爽气袭皇州。清眺何人得，终当独再游。
◎卷.71【送商季皋】皎然<br>　　比来知尔有诗名，莫恨东归学未成。<br>　　新丰有酒为我饮，消取故园伤别情。<br>第八百二十一卷
◎卷.1【吊灵均词】皎然<br>　　昧天道兮有无，听汨渚兮踌躇。期灵均兮若存，<br>　　问神理兮何如。愿君精兮为月，出孤影兮示予。<br>　　天独何兮有君，君在万兮不群。既冰心兮皎洁，<br>　　上问天兮胡不闻。天不闻，神莫睹，若云冥冥兮雷霆怒，<br>　　萧条杳眇兮馀草莽。古山春兮为谁，今猿哀兮何思。<br>　　风激烈兮楚竹死，国殇人悲兮雨飔飔。雨飔飔兮望君时，<br>　　光茫荡漾兮化为水，万古忠贞兮徒尔为。
◎卷.2【步虚词】皎然<br>　　予因览真诀，遂感西城君。玉笙下青冥，人间未曾闻。<br>　　日华炼精魄，皎皎无垢氛。谓我有仙骨，且令饵氤氲。<br>　　俯仰愧灵颜，愿随鸾鹄群。俄然动风驭，缥渺归青云。
◎卷.3【奉应颜尚书真卿观玄真子置酒张乐舞破阵画洞庭三山歌】皎然<br>　　道流迹异人共惊，寄向画中观道情。如何万象自心出，<br>　　而心澹然无所营。手援毫，足蹈节，披缣洒墨称丽绝。<br>　　石文乱点急管催，云态徐挥慢歌发。乐纵酒酣狂更好，<br>　　攒峰若雨纵横扫。尺波澶漫意无涯，片岭崚嶒势将倒。<br>　　盻睐方知造境难，象忘神遇非笔端。昨日幽奇湖上见，<br>　　今朝舒卷手中看。兴馀轻拂远天色，曾向峰东海边识。<br>　　秋空暮景飒飒容，翻疑是真画不得。颜公素高山水意，<br>　　常恨三山不可至。赏君狂画忘远游，不出轩墀坐苍翠。
◎卷.4【答韦山人隐起龙文药瓢歌】皎然<br>　　野人药瓢天下绝，全如浑金割如月。彪炳文章智使然，<br>　　生成在我不在天。若言有物不由物，何意中虚道性全。<br>　　韦生能诗兼好异，获此灵瓢远相遗。仙侯玉帖人漫传，<br>　　若士青囊世何秘。一捧一开如见君，药盛五色香氛氲。<br>　　背上骊龙蟠不睡，张鳞摆颔生风云。世人强知金丹道，<br>　　默仙不成秽仙老。年少纷如陌上尘，不见吾瓢尽枯槁。<br>　　聊将系肘步何轻，便有三山孤鹤情。东方小儿乏此物，<br>　　遂令仙籍独无名。
◎卷.5【桃花石枕歌赠康从事】皎然<br>　　卞山幽石产奇璞，荆人至死采不著。何人琢枕持赠君，<br>　　片片桃花开未落。剑工见兮可为剑，玉工辨兮知非石。<br>　　至宝由来览者稀，今君独鉴应欲惜。何辞售与章天真，<br>　　幸得提携近玉人。可中弃置君不顾，天生秀色徒璘玢。<br>　　四座喧喧争目悦，巧过造化称一绝。莫言昨日因错磨，<br>　　看取从来无点缺。六月江南暑未阑，一尺花冰试枕看。<br>　　高窗正午风飒变，室中不减春天寒。主人所重重枕德，<br>　　文章外饰徒相惑。更有坚贞不易心，与君天下为士则。
◎卷.6【张伯英草书歌】皎然<br>　　伯英死后生伯高，朝看手把山中毫。先贤草律我草狂，<br>　　风云阵发愁钟王。须臾变态皆自我，象形类物无不可。<br>　　阆风游云千万朵，惊龙蹴踏飞欲堕。更睹邓林花落朝，<br>　　狂风乱搅何飘飘。有时凝然笔空握，情在寥天独飞鹤。<br>　　有时取势气更高，忆得春江千里涛。张生奇绝难再遇，<br>　　草罢临风展轻素。阴惨阳舒如有道，鬼状魑容若可惧。<br>　　黄公酒垆兴偏入，阮籍不嗔嵇亦顾。长安酒榜醉后书，<br>　　此日骋君千里步。
◎卷.7【寒栖子歌（曾居庐山，欲有事罗浮之行）】皎然<br>　　君在庐山知不群，有疑是鹤又是云。生死尘埃污不得，<br>　　眼前荣利徒纷纷。今日惠然来访我，酒榼书囊肩背荷。<br>　　拂除衣上饵烟霞，昨夜胥门宿蔡家。天然不饮亦不食，<br>　　抛名换姓觅不得。且向人间作酒仙，不肯将身生羽翼。<br>　　停形为饵天地根，世人皆死我独存。洗虑因吞清明箓，<br>　　世人皆贪我常足。栖子妙今道已成，手把玄枢心运冥。<br>　　能令鬼哭神效灵，身如飘风不可绊。朝游崆峒夕汗漫，<br>　　向来坐客犹未散。忽忆罗浮欲去时，遥指孤云作路岐。<br>　　海上仙游不可见，人间日落空桑枝。
◎卷.8【翔隼歌送王端公】皎然<br>　　古人赏神骏，何如秋隼击。独立高标望霜翮，<br>　　应看天宇如咫尺。低回拂地凌风翔，鹏雏敢下雁断行。<br>　　晴空四顾忽不见，有时独出青霞傍。穷阴万里落寒日，<br>　　气杀草枯增奋逸。云塞斜飞搅叶迷，雪天直上穿花疾。<br>　　见君高情有所属，赠别因歌翔隼曲。离亭惨惨客散时，<br>　　歌尽路长意不足。
◎卷.9【白云歌寄陆中丞使君长源】皎然<br>　　一见西山云，使人情意远。凭高发咏何超遥，<br>　　道妙如君有舒卷。萦空叠景多丽容，众峰峰上自为峰。<br>　　洁白不由阴雨积，高明肯共杂烟重。万物有形皆有著，<br>　　白云有形无系缚。黄金被烁玉亦瑕，一片飘然污不著。<br>　　或逢天上或人间，人自营营云自闲。忽尔飞来暂为侣，<br>　　忽然飞去莫能攀。逸民对云效高致，禅子逢云增道意。<br>　　白云遇物无偏颇，自是人心见同异。阊阖天门宜曙看，<br>　　为缨作盖拥千官。从龙合沓临清暑，就日逶迤绕露寒。<br>　　谁怜西山云，亭亭处幽绝。坐石长看非我羁，<br>　　手中欲揽待君说。贞白先生那得知，只向空山自怡悦。
◎卷.10【裴端公使君清席，赋得青桂歌送徐长史】皎然<br>　　昔年攀桂为留人，今朝攀桂送归客。秋风桃李摇落尽，<br>　　为君青青伴松柏。谢公南楼送客还，高歌桂树凌寒山。<br>　　应怜独秀空林上，空赏敷华积雪间。昨夜一枝生在月，<br>　　婵娟可望不可折。若为天上堪赠行，徒使亭亭照离别。
◎卷.11【周长史昉画毗沙门天王歌】皎然<br>　　长史画神独感神，高步区中无两人。雅而逸，高且真，<br>　　形生虚无忽可亲。降魔大戟缩在手，倚天长剑横诸绅。<br>　　慈威示物虽凛凛，在德无秋唯有春。吾知真象本非色，<br>　　此中妙用君心得。苟能下笔合神造，误点一点亦为道。<br>　　写出霜缣可舒卷，何人应识此情远。秋斋清寂无外物，<br>　　盥手焚香聊自展。忆昔胡兵围未解，感得此神天上下。<br>　　至今云旗图我形，为君一顾烟尘清。
◎卷.12【奉和颜鲁公真卿落玄真子舴艋舟歌】皎然<br>　　沧浪子后玄真子，冥冥钓隐江之汜。刳木新成舴艋舟，<br>　　诸侯落舟自兹始。得道身不系，无机舟亦闲。<br>　　从水远逝兮任风还，朝五湖兮夕三山。停纶乍入芙蓉浦，<br>　　击汰时过明月湾。太公取璜我不取，龙伯钓鳌我不钓。<br>　　竹竿袅袅鱼簁簁，此中自得还自笑。汗漫一游何可期，<br>　　后来谁遇冰雪姿。上古初闻出尧世，今朝还见在尧时。
◎卷.13【郑容全成蛟形木机歌】皎然<br>　　万物贵天然，天然不可得。浑朴无劳剞劂工，<br>　　幽姿自可蛟龙质。欲腾未去何翩翩，扬袂争前谁敢拂。<br>　　可中风雨一朝至，还应不是池中物。苍山万重采一枝，<br>　　形如器车生意奇。风号雨喷心不折，众木千丛君独知。<br>　　高人心，多越格。有时就月吟春风，持来座右惊神客。<br>　　爱君开閤江之滨，白云黄鹤长相亲。南郭子綦我不识，<br>　　非君独是是何人。
◎卷.14【奉同颜使君真卿清风楼赋得洞庭歌送吴炼师归林屋洞】皎然<br>　　名山洞府到金庭，三十六洞称最灵。不有古仙启其秘，<br>　　今日安知灵宝经。中山炼师栖白云，道成仙秩号元君。<br>　　三千甲子朝玉帝，世上如今名始闻。吐纳青牙养肌发，<br>　　花冠玉舄何高洁。不闻天上来谪仙，自是人间授真诀。<br>　　吴兴太守道家流，仙师远放清风楼。应将内景还飞去，<br>　　且从分风当此留。湖之山兮楼上见，山冥冥兮水悠悠。<br>　　世人不到君自到，缥缈仙都谁与俦。黄鹤孤云天上物，<br>　　物外飘然自天匹。一别千年未可期，仙家不数人间日。
◎卷.15【戛铜碗为龙吟歌】皎然<br>　　逸僧戛碗为龙吟，世上未曾闻此音。一从太尉房公赏，<br>　　遂使秦人传至今。初戛徐徐声渐显，乐音不管何人辨。<br>　　似出龙泉万丈底，乍怪声来近而远。未必全由戛者功，<br>　　真生虚无非碗中。寥亮掩清笛，萦回凌细风。<br>　　遥闻不断在烟杪，万籁无声天境空。乍向天台宿华顶，<br>　　秋宵一吟更清迥。能令听者易常性，忧人忘忧躁人静。<br>　　今日铿锽江上闻，蛟螭奔飞如得群。声过阴岭恐成雨，<br>　　响驻晴天将起云。坐来吟尽空江碧，却寻向者听无迹。<br>　　人生万事将此同，暮贱朝荣动还寂。
◎卷.16【饮茶歌诮崔石使君】皎然<br>　　越人遗我剡溪茗，采得金牙爨金鼎。素瓷雪色缥沫香，<br>　　何似诸仙琼蕊浆。一饮涤昏寐，情来朗爽满天地。<br>　　再饮清我神，忽如飞雨洒轻尘。三饮便得道，<br>　　何须苦心破烦恼。此物清高世莫知，世人饮酒多自欺。<br>　　愁看毕卓瓮间夜，笑向陶潜篱下时。崔侯啜之意不已，<br>　　狂歌一曲惊人耳。孰知茶道全尔真，唯有丹丘得如此。
◎卷.17【买药歌送杨山人】皎然<br>　　华阴少年何所希，欲饵丹砂化骨飞。江南药少淮南有，<br>　　暂别胥门上京口。京口斜通江水流，斐回应上青山头。<br>　　夜惊潮没鸬鹚堰，朝看日出芙蓉楼。摇荡春风乱帆影，<br>　　片云无数是扬州。扬州喧喧卖药市，浮俗无由识仙子。<br>　　河间姹女直千金，紫阳夫人服不死。吾于此道复何如，<br>　　昨朝新得蓬莱书。
◎卷.18【薛卿教长行歌（时量移湖州别驾）】皎然<br>　　桂阳仙柳道家说，昔传苏君今是薛。聊将握槊偶时人，<br>　　便被人间称冠绝。黄杨文局龟螭蟠，琢成骰子双琅玕。<br>　　初疑月破云中堕，复怪星移指下攒。谁识兵奇势可保，<br>　　坐看将军上一道。有时彩王非所希，笑击单于出重围。<br>　　凫惊隼击疾若飞，左顾右盻生光辉。家本联姻汉戚里，<br>　　身是长安贵公子。名高艺绝何翩翩，几回决胜君王前。<br>　　扈游长乐与祈年，人望青云白日边。谪宦江南岁阴晚，<br>　　还将此道聊自遣。由来君子行最长，予亦知君寄心远。
◎卷.19【桃花石枕歌送安吉康丞】皎然<br>　　君吏桃州尚奇迹，桃州采得桃花石。烂疑朝日照已舒，<br>　　含似春风吹未坼。珪璋特达世所珍，吾知此物亦其伦。<br>　　应羡花开不凋悴，应嘉玉片无缁磷。立性坚刚平若砥，<br>　　君子偏将交道比。何人亦秉坚刚姿，吾见君心得如此。<br>　　君心所好我独知，别多见少长相思。从来赏玩安左右，<br>　　万里提携君莫辞。
◎卷.20【赋得吴王送女潮歌，送李判官之河中府】皎然<br>　　见说吴王送女时，行宫直到荆溪口。溪上千年送女潮，<br>　　为感吴王至今有。乃知昔人由志诚，流水无情翻有情。<br>　　平波忽起二三尺，此上疑与神仙宅。今人犹望荆之湄，<br>　　长令望者增所思。吴王已殁女不返，潮水无情那有期。<br>　　溪草何草号帝女，溪竹何竹号湘妃。灵涛旦暮自堪伤，<br>　　的烁婵娟又争发。客归千里自兹始，览古高歌感行子。<br>　　不知别后相见期，君意何如此潮水。
◎卷.21【观李中丞洪二美人唱歌轧筝歌（时量移湖州长史）】皎然<br>　　君家双美姬，善歌工筝人莫知。轧用蜀竹弦楚丝，<br>　　清哇宛转声相随。夜静酒阑佳月前，高张水引何渊渊。<br>　　美人矜名曲不误，蹙响时时如迸泉。赵琴素所嘉，<br>　　齐讴世称绝。筝歌一动凡音辍，凝弦且莫停金罍。<br>　　淫声已阕雅声来，游鱼噞喁鹤裴回。主人高情始为开，<br>　　高情放浪出常格。偶世有名道无迹，勋业先登上将科。<br>　　文章已冠诸人籍。每笑石崇无道情，轻身重色祸亦成。<br>　　君有佳人当禅伴，于中不废学无生。爱君天然性寡欲，<br>　　家贫禄薄常知足。谪官无愠如古人，交道忘言比前躅。<br>　　不意全家万里来，湖中再见春山绿。吴兴公舍幽且闲，<br>　　何妨寄隐在其间。时议名齐谢太傅，更看携妓似东山。
◎卷.22【陈氏童子草书歌】皎然<br>　　书家孺子有奇名，天然大草令人惊。僧虔老时把笔法，<br>　　孺子如今皆暗合。飙挥电洒眼不及，但觉毫端鸣飒飒。<br>　　有时作点险且能，太行片石看欲崩。偶然长掣浓入燥，<br>　　少室枯松欹不倒。夏室炎炎少人欢，山轩日色在阑干。<br>　　桐花飞尽子规思，主人高歌兴不至。浊醪不饮嫌昏沈，<br>　　欲玩草书开我襟。龙爪状奇鼠须锐，水笺白皙越人惠。<br>　　王家小令草最狂，为予洒出惊腾势。
◎卷.23【饮茶歌送郑容】皎然<br>　　丹丘羽人轻玉食，采茶饮之生羽翼。名藏仙府世空知，<br>　　骨化云宫人不识。云山童子调金铛，楚人茶经虚得名。<br>　　霜天半夜芳草折，烂漫缃花啜又生。赏君此茶祛我疾，<br>　　使人胸中荡忧栗。日上香炉情未毕，醉踏虎溪云，<br>　　高歌送君出。
◎卷.24【花石长枕歌答章居士赠】皎然<br>　　楚山有石郢人琢，琢成长枕知是玉。全疑冰片坐恐销，<br>　　间发花丛惊不足。赠予比之金琅玕，琼花烂熳浮席端。<br>　　吾师道吾不执宝，今日感君因执看。试叩铿然应清律，<br>　　纤尘不留蝇敢拂。万物皆因造化资，如何独负清贞质。<br>　　南山有云鹄在空，长松为我生凉风。高友朗咏乐其中，<br>　　行住四仪皆道意。不学小乘一曲士，唯将此物安座隅，<br>　　取次闲眠有禅味。
◎卷.25【观王右丞维沧洲图歌】皎然<br>　　沧洲误是真，萋萋忽盈视。便有春渚情，褰裳掇芳芷。<br>　　飒然风至草不动，始悟丹青得如此。丹青变化不可寻，<br>　　翻空作有移人心。犹言雨色斜拂座，乍似水凉来入襟。<br>　　沧洲说近三湘口，谁知卷得在君手。披图拥褐临水时，<br>　　翛然不异沧洲叟。
◎卷.26【洞庭山维谅上人院阶前孤生橘树歌】皎然<br>　　洞庭仙山但生橘，不生凡木与梨栗。真子无私自不栽，<br>　　感得一株阶下出。细叶繁枝委露新，四时常绿不关春。<br>　　若言此物无道性，何意孤生来就人。二月三月山初暖，<br>　　最爱低檐数枝短。白花不用乌衔来，自有风吹手中满。<br>　　九月十月争破颜，金实离离色殷殷，一夜天晴香满山。<br>　　天生珍木异于俗，俗士来逢不敢触。清阴独步禅起时，<br>　　徙倚前看看不足。
◎卷.27【春夜赋得漉水囊歌，送郑明府】皎然<br>　　吴缣楚练何白皙，居士持来遗禅客。禅客能裁漉水囊，<br>　　不用衣工秉刀尺。先师遗我式无缺，一滤一翻心敢赊。<br>　　夕望东峰思漱盥，曨曨斜月悬灯纱。徙倚花前漏初断，<br>　　白猿争啸惊禅伴。玉瓶徐泻赏涓涓，溅著莲衣水珠满。<br>　　因识仁人为宦情，还如漉水爱苍生。聊歌一曲与君别，<br>　　莫忘寒泉见底清。
◎卷.28【湛处士枸杞架歌】皎然<br>　　天生灵草生灵地，误生人间人不贵。独君井上有一根，<br>　　始觉人间众芳异。拖线垂丝宜曙看，裴回满架何珊珊。<br>　　春风亦解爱此物，袅袅时来傍香实。湿云缀叶摆不去，<br>　　翠羽衔花惊畏失。肯羡孤松不凋色，皇天正气肃不得。<br>　　我独全生异此辈，顺时荣落不相背。孤松自被斧斤伤，<br>　　独我柔枝保无害。黄油酒囊石棋局，吾羡湛生心出俗。<br>　　撷芳生影风洒怀，其致翛然此中足。
◎卷.29【观裴秀才松石障歌】皎然<br>　　谁工此松唯拂墨，巧思丹青营不得。初写松梢风正生，<br>　　此中势与真松争。高柯细叶动飒飒，乍听幽飗如有声。<br>　　左右双松更奇绝，龙鳞麈尾仍半折。经春寒色聚不散，<br>　　逼座阴阴将下雪。荆门石状凌玙璠，蹙成数片倚松根。<br>　　何年蒨蒨苔黏迹，几夜潺潺水击痕。裴生诗家后来客，<br>　　为我开图玩松石。对之自有高世心，何事劳君上山屐。
◎卷.30【送顾处士歌】皎然<br>　　吴门顾子予早闻，风貌真古谁似君。人中黄宪与颜子，<br>　　物表孤高将片云。性背时人高且逸，平生好古无俦匹。<br>　　醉书在箧称绝伦，神画开厨怕飞出。谢氏檀郎亦可俦，<br>　　道情还似我家流。安贫日日读书坐，不见将名干五侯。<br>　　知君别业长洲外，欲行秋田循畎浍。门前便取觳觫乘，<br>　　腰上还将鹿卢佩。禅子有情非世情，御荈贡馀聊赠行。<br>　　满道喧喧遇君别，争窥玉润与冰清。
◎卷.31【水精数珠歌】皎然<br>　　西方真人为行密，臂上记珠皎如日。佛名无著心亦空，<br>　　珠去珠来体常一。谁道佛身千万身，重重只向心中出。
◎卷.32【兵后西日溪行】皎然<br>　　一从清气上为天，仙叟何年见乾海。黄河几度浊复清，<br>　　此水如今未曾改。西寻仙人渚，误入桃花穴。<br>　　风吹花片使我迷，时时问山惊踏雪。石梁丹灶意更奇，<br>　　春草不生多故辙。我来隐道非隐身，如今世上无风尘。<br>　　路是武陵路，人非秦代人。饭松得高侣，濯足偶清津。<br>　　数片昔贤磐石在，几回并坐戴纶巾。
◎卷.33【姑苏行】皎然<br>　　古台不见秋草衰，却忆吴王全盛时。千年月照秋草上，<br>　　吴王在时几回望。至今月出君不还，世人空对姑苏山。<br>　　山中精灵安可睹，辙迹人踪麋鹿聚。婵娟西子倾国容，<br>　　化作寒陵一堆土。
◎卷.34【短歌行】皎然<br>　　古人若不死，吾亦何所悲。萧萧烟雨九原上，<br>　　白杨青松葬者谁。贵贱同一尘，死生同一指。<br>　　人生在世共如此，何异浮云与流水。短歌行，<br>　　短歌无穷日已倾。邺宫梁苑徒有名，春草秋风伤我情。<br>　　何为不学金仙侣，一悟空王无死生。
◎卷.35【山月行（一作关山月）】皎然<br>　　家家望秋月，不及秋山望。山中万境长寂寥，<br>　　夜夜孤明我山上。海人皆言生海东，山人自谓出山中。<br>　　忧虞欢乐皆占月，月本无心同不同。自从有月山不改，<br>　　古人望尽今人在。不知万世今夜时，孤月将□谁更待。
◎卷.36【顾渚行寄裴方舟】皎然<br>　　我有云泉邻渚山，山中茶事颇相关。鶗鴂鸣时芳草死，<br>　　山家渐欲收茶子。伯劳飞日芳草滋，山僧又是采茶时。<br>　　由来惯采无近远，阴岭长兮阳崖浅。大寒山下叶未生，<br>　　小寒山中叶初卷。吴婉携笼上翠微，蒙蒙香刺罥春衣。<br>　　迷山乍被落花乱，度水时惊啼鸟飞。家园不远乘露摘，<br>　　归时露彩犹滴沥。初看怕出欺玉英，更取煎来胜金液。<br>　　昨夜西峰雨色过，朝寻新茗复如何。女宫露涩青芽老，<br>　　尧市人稀紫笋多。紫笋青芽谁得识，日暮采之长太息。<br>　　清泠真人待子元，贮此芳香思何极。
◎卷.37【武源行赠丘卿岑】皎然<br>　　昔年群盗阻江东，吴山动摇楚泽空。齐人亦戴蜂虿毒，<br>　　美稷化为荆棘丛。汹汹四顾多窟穴，浮云白波名不同。<br>　　万人死地当虎口，一旦生涯悬彀中。昨日将军殉死节，<br>　　悉向生民陷成血。胸中豹略张阵云，握内蛇矛挥白雪。<br>　　长洲南去接孤城，居人散尽鼓噪惊。三春不见芳草色，<br>　　四面唯闻刁斗声。此时狂寇纷如市，君当要冲固深垒。<br>　　纵横计出皆获全，士卒身先每轻死。扫平氛祲望吴门，<br>　　人间岁美桑柘繁。比屋生全受君赐，连营罢战赖君恩。<br>　　如何弃置功不录，通籍无名滞江曲。灞亭不重李将军，<br>　　汉爵犹轻苏属国。荒营寂寂隐山椒，春意空惊故柳条。<br>　　野战攻城尽如此，即今谁是霍嫖姚。
◎卷.38【长安少年行】皎然<br>　　翠楼春酒虾蟆陵，长安少年皆共矜。<br>　　纷纷半醉绿槐道，躞蹀花骢骄不胜。
◎卷.39【风入松】皎然<br>　　西岭松声落日秋，千枝万叶风飗飗。美人援琴弄成曲，<br>　　写得松间声断续。声断续，清我魂。流波坏陵安足论，<br>　　美人夜坐月明里。含少商兮点清徵，风何凄兮飘飘。<br>　　搅寒松兮又夜起。夜未央，曲何长，金徽更促声泱泱。<br>　　何人此时不得意，意苦弦悲闻客堂。
◎卷.40【陪卢中丞闲游山寺】皎然<br>　　野寺出人境，舍舟登远峰。林开明见月，万壑静闻钟。<br>　　拥烛明山翠，交麾动水容。如何股肱守，尘外得相逢。
◎卷.41【湖南草堂读书招李少府】皎然<br>　　削去僧家事，南池便隐居。为怜松子寿，还卜道家书。<br>　　药院常无客，茶樽独对余。有时招逸史，来饭野中蔬。
◎卷.42【答李季兰】皎然<br>　　天女来相试，将花欲染衣。禅心竟不起，还捧旧花归。
◎卷.43【酬郑判官湖上见赠】皎然<br>　　岁岁湖南隐已成，如何星使忽知名。<br>　　沙鸥惯识无心客，今日逢君不解惊。
◎卷.44【送旻上人游天台】皎然<br>　　真心不废别，试看越溪清。知汝机忘尽，春山自有情。<br>　　月思华顶宿，云爱石门行。海近应须泛，无令鸥鹭惊。
◎卷.45【送别】皎然<br>　　闻说情人怨别情，霜天淅沥在寒城。<br>　　长宵漫漫角声发，禅子无心恨亦生。
◎卷.46【与昂上人两字继合四句初字日】皎然<br>　　有一鸟雏，凌寒独宿。若逢云雨，两两相逐。
◎卷.47【次日】皎然<br>　　野外有一人，独立无四邻。彼见是我身，我见是彼身。<br>第八百二十二卷
◎卷.1【皇太子频赐存问，并索唱和新诗，因有陈谢】广宣<br>　　望苑招延后，禅扉访道馀。祗言俟文雅，何意及庸虚。<br>　　率性多非学，缘情偶自书。清风闻寺响，白日见心初。<br>　　重道逢轩后，崇儒过魏储。青宫列芳梓，玄圃积琼琚。<br>　　郑鼠宁容者，齐竽久舍诸。空怀受恩感，含思几踌躇。
◎卷.2【禁中法会应制】广宣<br>　　天上万年枝，人间不可窥。道场三教会，心地百王期。<br>　　侍读沾恩早，传香驻日迟。在筵还向道，通籍许言诗。<br>　　空愧陪仙列，何阶答圣慈。从今精至理，长愿契无为。
◎卷.3【降诞日内庭献寿应制】广宣<br>　　庆寿千龄远，敷仁万国通。登霄欣有路，捧日愧无功。<br>　　仙驾三山上，龙生二月中。修斋长乐殿，讲道大明宫。<br>　　此地人难到，诸天事不同。法筵花散后，空界满香风。
◎卷.4【寺中柿树一蒂四颗咏应制】广宣<br>　　珍木生奇亩，低枝拂梵宫。因开四界分，本自百花中。<br>　　当夏阴涵绿，临秋色变红。君看药草喻，何减太阳功。
◎卷.5【早秋降诞日献寿二首应制】广宣<br>　　秋蓂开六叶，元圣诞千年。绕殿祥风起，当空瑞日悬。<br>　　道光中国主，人识大罗仙。敢赞无疆寿，香花上法筵。<br>　　万方瞻圣日，九土仰清光。磬地山河壮，弥天福寿长。<br>　　瑞烟薰法界，真偈启仁王。看献千秋乐，千秋乐未央。
◎卷.6【驾幸天长寺应制】广宣<br>　　天界宜春赏，禅门不掩关。宸游双阙外，僧引百花间。<br>　　车马喧长路，烟云净远山。观空复观俗，皇鉴此中闲。
◎卷.7【九月菊花咏应制（一作清江诗）】广宣<br>　　可讶东篱菊，能知节候芳。细枝青玉润，繁蕊碎金香。<br>　　爽气浮朝露，浓姿带夜霜。泛杯传寿酒，应共乐时康。
◎卷.8【驾幸圣容院应制】广宣<br>　　大唐国里千年圣，王舍城中百亿身。却指容颜非我相，<br>　　自言空色是吾真。深殿虔心随宝辇，广庭徐步引金轮。<br>　　古来贵重缘亲近，狂客惭为侍从臣。
◎卷.9【圣恩顾问，独游月磴阁，直书其事应制】广宣<br>　　禅居河畔无多地，来往寻春物正华。磴道上盘千亩竹，<br>　　栏干低压万人家。檐前施饭来飞鸟，林下行香踏落花。<br>　　自解刹那知佛性，不劳更喻几尘沙。
◎卷.10【安国寺随驾幸兴唐观应制】广宣<br>　　东林何殿是西邻，禅客垣墙接羽人。万乘游仙宗有道，<br>　　三车引路本无尘。初传宝诀长生术，已证金刚不坏身。<br>　　两地尽修天上事，共瞻銮驾重来巡。
◎卷.11【贺王起（一作贺王侍郎典贡放榜）】广宣<br>　　从辞凤阁掌丝纶，便向青云领贡宾。再辟文场无枉路，<br>　　两开金榜绝冤人。眼看龙化门前水，手放莺飞谷口春。<br>　　明日定归台席去，鶺鴒原上共陶钧。
◎卷.12【贺幸普济寺应制】广宣<br>　　南方宝界几由旬，八部同瞻一佛身。寺压山河天宇静，<br>　　楼悬日月镜光新。重城柳暗东风曙，复道花明上苑春。<br>　　向晚銮舆归凤阙，曲江池上动青蘋。
◎卷.13【红楼院应制（一作沈佺期诗）】广宣<br>　　红楼疑见白毫光，寺逼宸居福盛唐。支遁爱山情谩切，<br>　　昙摩泛海路空长。经声夜息闻天语，炉气晨飘接御香。<br>　　谁道此中难可到，自怜深院得徊翔。
◎卷.14【再入道场纪事应制（一作沈佺期诗）】广宣<br>　　南方归去再生天，内殿今年异昔年。见辟乾坤新定位，<br>　　看题日月更高悬。行随车辇登仙路，坐近炉烟讲法筵。<br>　　自喜恩深陪侍从，两朝长在圣人前。
◎卷.15【寺中赏花应制】广宣<br>　　东风万里送香来，上界千花向日开。<br>　　却笑霞楼紫芝侣，桃源深洞访仙才。
◎卷.16【九月十五日夜宿郑尚书絪东亭，望月寄杜给事】广宣<br>　　霜天晴夜宿东斋，松竹交阴惬素怀。迥出风尘心得地，<br>　　可怜三五月当阶。清光满院恩情见，寒色临门笑语谐。<br>　　霄汉路殊从道合，往来人事不相乖。<br>第八百二十三卷
◎卷.1【酬卢仝见访不遇题壁】含曦<br>　　长寿寺石壁，卢公一首诗。渴读即不渴，饥读即不饥。<br>　　鲸吞海水尽，露出珊瑚枝。海神知贵不知价，<br>　　留向人间光照夜。
◎卷.2【旅中答喻军事问客情】善生<br>　　一自游他国，相逢少故人。纵然为客乐，争似在家贫。<br>　　畜恨霜侵鬓，搜诗病入神。若非怜片善，谁肯问风尘。
◎卷.3【赠卢逸人】善生<br>　　高眠岩野间，至艺敌应难。诗苦无多首，药灵惟一丸。<br>　　引泉鱼落釜，攀果露沾冠。已得嵇康趣，逢迎事每阑。
◎卷.4【送玉禅师】善生<br>　　飘然无定迹，迥与律乘违。入郭随缘住，思山破夏归。<br>　　盂擎数家饭，衲乞几人衣。洞了曹溪旨，宁输俗者机。
◎卷.5【送智光之南值雨】善生<br>　　结束衣囊了，炎州定去游。草堂方惜别，山雨为相留。<br>　　又得一宵话，免生千里愁。莫辞重卜日，后会必经秋。
◎卷.6【谢白乐天招】韬光<br>　　山僧野性好林泉，每向岩阿倚石眠。不解栽松陪玉勒，<br>　　惟能引水种金莲。白云乍可来青嶂，明月难教下碧天。<br>　　城市不能飞锡去，恐妨莺啭翠楼前。
◎卷.7【五岁咏花】知玄<br>　　花开满树红，花落万枝空。唯馀一孕在，明日定随风。
◎卷.8【祝尧诗】知玄<br>　　生天本自生天业，未必求仙便得仙。<br>　　鹤背倾危龙背滑，君王且住一千年。
◎卷.9【答僧澈】知玄<br>　　观君法苑思冲虚，使我真乘刃有馀。若使龙光时可待，<br>　　应怜僧肇论成初。五车外典知谁敌，九趣多才恐不如。<br>　　萧寺讲轩横淡荡，帝乡云树正扶疏。几生曾得闍瑜意，<br>　　今日堪将贝叶书。一振微言冠千古，何人执卷问吾庐。
◎卷.10【月夜怀刘秀才】元孚<br>　　独夜相思但自劳，阮生吟罢梦云涛。<br>　　此时小定未禅寂，古塔月中松磬高。
◎卷.11【送李四校书】元孚<br>　　朱丝写别鹤泠泠，诗满红笺月满庭。<br>　　莫学楚狂隳姓字，知音还有子期听。
◎卷.12【边思】栖白<br>　　西北黄云暮，声声画角愁。阴山一夜雨，白草四郊秋。<br>　　乱雁鸣寒渡，飞沙入废楼。何时番色尽，此地见芳洲。
◎卷.13【八月十五夜玩月】栖白<br>　　寻常三五夜，不是不婵娟。及至中秋满，还胜别夜圆。<br>　　清光凝有露，皓魄爽无烟。自古人皆望，年来又一年。
◎卷.14【寻山僧真胜上人不遇】栖白<br>　　松下禅栖所，苔滋径莫分。青山春暮见，流水夜深闻。<br>　　不坐看心石，应随出定云。猿猱非可问，岩谷自空曛。
◎卷.15【赠李溟秀才】栖白<br>　　南居古庙深，高树宿山禽。明月上清汉，骚人动楚吟。<br>　　数篇正始韵，一片补亡心。孤悄欺何谢，云波不可寻。
◎卷.16【送石秀才】栖白<br>　　正是叹羁游，知音拜楚侯。何须辞远道，自可乐扁舟。<br>　　倚棹江洲雨，闻猿岛岫秋。谢家山水兴，终日待诗流。
◎卷.17【送造微上人游五台及礼本师】栖白<br>　　寒空金锡响，欲过渭阳津。极目多来雁，孤城少故人。<br>　　与师虽别久，于法本相亲。又对清凉月，中宵语宿因。
◎卷.18【送禅师宗极归玉峰】栖白<br>　　背郭去归宿，头陀意颇浓。鹤争栖远树，猿斗上孤峰。<br>　　夜戍经霜月，秋城过雨钟。由来无定止，何处访高踪。
◎卷.19【送僧归旧山】栖白<br>　　谈空与破邪，献寿复荣家。白日得何偈，青天落几花。<br>　　传灯皆有分，化俗独无涯。却入中峰寺，还知有聚沙。
◎卷.20【送圆仁三藏归本国】栖白<br>　　家山临晚日，海路信归桡。树灭浑无岸，风生只有潮。<br>　　岁穷程未尽，天末国仍遥。已入闽王梦，香花境外邀。
◎卷.21【送王炼师归嵩岳】栖白<br>　　飘然绿毛节，杳去洛城端。隔水见秋岳，兼霜扫石坛。<br>　　一溪松色古，半夜鹤声寒。迥与人寰别，劳生不可观。
◎卷.22【寿昌节赋得红云表夏日】栖白<br>　　景候融融阴气潜，如峰云共火相兼。霞光捧日登天上，<br>　　丹彩乘风入殿檐。行逐赤龙千岁出，明当朱夏万方瞻。<br>　　微臣多幸逢佳节，得赋殊祥近御帘。
◎卷.23【经废宫】栖白<br>　　终日河声咽暮空，烟愁此地昼濛濛。锦帆东去沙侵苑，<br>　　玉辇西来树满宫。鲁客望津天欲雪，朔鸿离岸苇生风。<br>　　那堪独立思前事，回首残阳雉堞红。
◎卷.24【赠识古法师】栖白<br>　　重城深寺讲初休，却忆家山访旧游。对月与君相送夜，<br>　　闻蛩教我独惊秋。云心杳杳难为别，鹤性萧萧不可留。<br>　　遥想孤舟清渭上，飘然帆影起离愁。
◎卷.25【月夜怀刘秀才（一作元孚诗）】栖白<br>　　独夜相思但自劳，阮生吟罢梦云涛。<br>　　此时小定未禅寂，古塔月中松磬高。
◎卷.26【寄南山景禅师】栖白<br>　　一度林前见远公，静闻真语世情空。<br>　　至今寂寞禅心在，任起桃花柳絮风。
◎卷.27【哭刘得仁】栖白<br>　　为爱诗名吟至死，风魂雪魄去难招。<br>　　直须桂子落坟上，生得一枝冤始消。
◎卷.28【龙潭】应物<br>　　石激悬流雪满湾，五龙潜处野云闲。暂收雷电九峰下，<br>　　且饮溪潭一水间。浪引浮槎依北岸，波分晓日浸东山。<br>　　回瞻四面如看画，须信游人不欲还。
◎卷.29【题化城寺】应物<br>　　平高选处创莲宫，一水萦流处处通。画阁昼开迟日畔，<br>　　禅房夜掩碧云中。平川不见龙行雨，幽谷遥闻虎啸风。<br>　　偶与游人论法要，真元浩浩理无穷。
◎卷.30【戴云山吟】智亮<br>　　人间谩说上天梯，上万千回总是迷。<br>　　曾似老人岩上坐，清风明月与心齐。<br>　　戴云山顶白云齐，登顶方知世界低。<br>　　异草奇花人不识，一池分作九条溪。
◎卷.31【答卢邺】良乂<br>　　风泉只向梦中闻，身外无馀可寄君。<br>　　当户一轮惟晓月，挂檐数片是秋云。
◎卷.32【山居八咏】常达<br>　　身闲依祖寺，志僻性多慵。少室遗真旨，层楼起暮钟。<br>　　啜茶思好水，对月数诸峰。有问山中趣，庭前是古松。<br>　　晚望虚庭物，心心见祖情。烟开分岳色，雨雾减泉声。<br>　　远树猿长啸，层岩日乍明。更堪论的意，林下笋新生。<br>　　一室尘埃外，翛然祗么常。睡来开寝帐，钟动下禅床。<br>　　溪浸山光冷，秋凋木叶黄。时提祖师意，欹石看斜阳。<br>　　西来真祖意，只在见闻中。寒雁一声过，疏林几叶空。<br>　　心闲怜水石，身老怯霜风。为报参玄者，山山月色同。<br>　　真性寂无机，尘尘祖佛师。日明庭砌暖，霜苦药苗衰。<br>　　汲水和烟酌，栽松带雪移。好听玄旨处，猿啸岭南枝。<br>　　古寺凭栏危，时闻举妙机。庭空月色净，夜迥磬声移。<br>　　漏转寒更急，灯残冷焰微。太虚同万象，相谓话玄微。<br>　　胡僧论的旨，物物唱圆成。疏柳春来翠，幽窗日渐明。<br>　　禅心清石室，蝶翅覆花英。好听谈玄处，乔松鹤数声。<br>　　祖祖唯心旨，春融日正长。霜轻莎草绿，风细药苗香。<br>　　月满真如净，花开觉树芳。庭前莺啭处，时听语圆常。
◎卷.33【苦热行】僧鸾<br>　　烛龙衔火飞天地，平陆无风海波沸。彤云叠叠耸奇峰，<br>　　焰焰流光热凝翠。烟岛抟鹏亸双翅，羲和赫怒强总辔。<br>　　饮流夸父毙长途，如见当中印王字。明明夜西朝又东，<br>　　古来有道仍再中。扶桑老叶蔽不得，辉华直欲凌苍空。<br>　　行人挥汗翻成雨，口燥喉干嗌尘土。西郊云色昼冥冥，<br>　　如何不救生灵苦。何山怪木藏蛟龙，缩鳞卷鬣为乖慵。<br>　　不发滂泽注天下，欲使风雷何所从。旱苗原上枯成焰，<br>　　岳灵徒祝无神验。豪家帘外唤清风，水纹明角铺长簟。<br>　　玉扇画堂凝夜秋，歌艳绕梁催莫愁。阳乌落尽酒不醒，<br>　　扶上西园当月楼。废田暍死非吾属，库有黄金仓有粟。
◎卷.34【赠李粲秀才（字辉用）】僧鸾<br>　　陇西辉用真才子，搜奇探险无伦比。笔下铦磨巨阙锋，<br>　　胸中静滟西江水。哀弦古乐清人耳，月露激寒哭秋鬼。<br>　　苔地无尘到晓吟，杉松老叶风干起。十轴示余三百篇，<br>　　金碧烂光烧蜀笺。雄芒逸气测不得，使我踯躅成狂颠。<br>　　大郊远阔空无边，凝明淡绿收馀烟。旷怀相对景何限，<br>　　落日乱峰青倚天。又惊大舶帆高悬，行涛劈浪凌飞仙。<br>　　回首瞥见五千仞，扑下香炉瀑布泉。何事古人夸八斗，<br>　　焉敢今朝定妍丑。飒风驱雷暂不停，始向场中称大手。<br>　　骏如健鹘鹗与雕，拏云猎野翻重霄。狐狸窜伏不敢动，<br>　　却下双鸣当迅飙。愁如湘灵哭湘浦，咽咽哀音隔云雾。<br>　　九嶷深翠转巍峨，仙骨寒消不知处。清同野客敲越瓯，<br>　　丁当急响涵清秋。鸾雏相引叫未定，霜结夜阑仍在楼。<br>　　高若太空露云物，片白激青皆仿佛。仙鹤闲从净碧飞，<br>　　巨鳌头戴蓬莱出。前辈歌诗惟翰林，神仙老格何高深。<br>　　鞭驰造化绕笔转，灿烂不为酸苦吟。梦乘明月清沈沈，<br>　　飞到天台天姥岑。倾湖涌海数百字，字字不朽长摐金。<br>　　此日多君可俦侣，堆珠叠玑满玄圃。终日并辔游昆仑，<br>　　十二楼中宴王母。
◎卷.35【和王季文题九华山】神颖<br>　　众岳雄分野，九华镇南朝。彩笔凝空远，崔嵬寄青霄。<br>　　龙潭古仙府，灵药今不凋。莹为沧海镜，烟霞作荒标。<br>　　造化心数奇，性状精气饶。玉树郁玲珑，天籁韵萧寥。<br>　　寂寂寻乳窦，兢兢行石桥。通泉漱云母，藉草萦香苕。<br>　　我住幽且深，君赏昏复朝。稀逢发清唱，片片霜凌飙。
◎卷.36【宿严陵钓台】神颖<br>　　寒谷荒台七里洲，贤人永逐水东流。<br>　　独猿叫断青天月，千古冥冥潭树秋。
◎卷.37【效古】澹交<br>　　荣辱又荣辱，一何翻与覆。人生百岁中，孰肯死前足。<br>　　玄鬓忽如丝，青丛不再绿。自古争名徒，黄金是谁禄。
◎卷.38【病后作】澹交<br>　　未得忘身法，此身终未安。病肠犹可洗，瘦骨不禁寒。<br>　　药少心情饵，经无气力看。悠悠片云质，独对夕阳残。
◎卷.39【写真】澹交<br>　　图形期自见，自见却伤神。已是梦中梦，更逢身外身。<br>　　水花凝幻质，墨彩染空尘。堪笑予兼尔，俱为未了人。
◎卷.40【端午】文秀<br>　　节分端午自谁言，万古传闻为屈原。<br>　　堪笑楚江空渺渺，不能洗得直臣冤。
◎卷.41【谢友人见访留诗】怀楚<br>　　轩车谁肯到，泉石自相亲。暮雨凋残寺，秋风怅望人。<br>　　庭新一片叶，衣故十年尘。赖有瑶华赠，清吟愈病身。
◎卷.42【送新平故人】怀楚<br>　　常听仓庚思旧友，又因蝴蝶梦生涯。一千馀里河连郭，<br>　　三十六峰寒到家。阴岛直分东虢雁，晴楼高入上阳鸦。<br>　　姜嫄庙北与君别，应笑薄寒悲落花。
◎卷.43【辞南平钟王召】耽章<br>　　摧残枯木倚寒林，几度逢春不变心。<br>　　樵客见之犹不采，郢人何事苦搜寻。<br>第八百二十四卷
◎卷.1【短歌行】子兰<br>　　日月何忙忙，出没住不得。使我勇壮心，少年如顷刻。<br>　　人生石火光，通时少于塞。四季倏往来，寒暑变为贼。<br>　　偷人面上花，夺人头上黑。
◎卷.2【饮马长城窟】子兰<br>　　游客长城下，饮马长城窟。马嘶闻水腥，为浸征人骨。<br>　　岂不是流泉，终不成潺湲。洗尽骨上土，不洗骨中冤。<br>　　骨若比流水，四海有还魂。空流呜咽声，声中疑是言。
◎卷.3【夜直】子兰<br>　　大内隔重墙，多闻乐未央。灯明宫树色，茶煮禁泉香。<br>　　凤辇通门静，鸡歌入漏长。宴荣陪御席，话密近龙章。<br>　　吟步彤庭月，眠分玉署凉。欲黏朱绂重，频草白麻忙。<br>　　笔力将群吏，人情在致唐。万方瞻仰处，晨夕面吾皇。
◎卷.4【赠行脚僧】子兰<br>　　世界曾行遍，全无行可修。炎凉三衲共，生死一身休。<br>　　片断云随体，稀疏雪满头。此门无所著，不肯暂淹留。
◎卷.5【秋日思旧山】子兰<br>　　咸言上国繁华，岂谓帝城羁旅。十点五点残萤，<br>　　千声万声秋雨。白云江上故乡，月下风前吟处。<br>　　欲去不去迟迟，未展平生所伫。
◎卷.6【寄乾陵杨侍郎】子兰<br>　　冷落官资不畏贫，司曹且共内官分。步量野色成公案，<br>　　点检樵声入奏闻。陵庙路因朝去扫，御炉香每夜来焚。<br>　　碑寒树古神门上，管得无穷空白云。
◎卷.7【登楼忆友】子兰<br>　　物象远濛濛，周回极望中。带烟千井树，和磬一楼风。<br>　　月色寒沈地，波声夜飏空。登临无限趣，恨不与君同。
◎卷.8【华严寺望樊川】子兰<br>　　万木叶初红，人家树色中。疏钟摇雨脚，秋水浸云容。<br>　　雪碛回寒雁，村灯促夜舂。旧山归未得，生计欲何从。
◎卷.9【与道侣同于水陆寺会宿】子兰<br>　　论道穷心少有朋，此时清话昔年曾。柿凋红叶铺寒井，<br>　　鹄坠霜毛著定僧。风递远声秋涧水，竹穿深色夜房灯。<br>　　出门尽是劳生者，只此长闲几个能。
◎卷.10【城上吟】子兰<br>　　古冢密于草，新坟侵官道。城外无闲地，城中人又老。
◎卷.11【襄阳曲】子兰<br>　　为忆南游人，移家大堤住。千帆万帆来，尽过门前去。
◎卷.12【诫贪】子兰<br>　　多求待心足，未足旋倾覆。明知贪者心，求荣不求辱。
◎卷.13【蝉二首】子兰<br>　　独蝉初唱古槐枝，委曲悲凉断续迟。<br>　　雨后忽闻谁最苦，异乡孤馆忆家时。<br>　　衰柳蝉吟旁浊河，正当残日角声和。<br>　　寻常不足少愁思，此际闻时愁更多。
◎卷.14【太平坊寻裴郎中故宅】子兰<br>　　不语凄凉无限情，荒阶行尽又重行。<br>　　昔年住此何人在，满地槐花秋草生。
◎卷.15【登楼】子兰<br>　　边邑鸿声一例秋，大波平日绕山流。<br>　　故人千里同明月，尽夕无言空倚楼。
◎卷.16【长安早秋】子兰<br>　　风舞槐花落御沟，终南山色入城秋。<br>　　门门走马征兵急，公子笙歌醉玉楼。
◎卷.17【对雪】子兰<br>　　密密无声坠碧空，霏霏有韵舞微风。<br>　　幽人吟望搜辞处，飘入窗来落砚中。
◎卷.18【鹦鹉】子兰<br>　　翠毛丹觜乍教时，终日无寥似忆归。<br>　　近来偷解人言语，乱向金笼说是非。
◎卷.19【晚景】子兰<br>　　池荷衰飒菊芬芳，策杖吟诗上草堂。<br>　　满目暮云风卷尽，郡楼寒角数声长。
◎卷.20【长安伤春】子兰<br>　　霜陨中春花半无，狂游恣饮尽凶徒。<br>　　年年赏玩公卿辈，今委沟塍骨渐枯。
◎卷.21【河梁晚望二首】子兰<br>　　水势滔滔不可量，渔舟容易泛沧浪。<br>　　连山翠霭笼沙溆，白鸟翩翩下夕阳。<br>　　雨添一夜秋涛阔，极目茫茫似接天。<br>　　不知龙物潜何处，鱼跃蛙鸣满槛前。
◎卷.22【悲长安】子兰<br>　　何事天时祸未回，生灵愁悴苦寒灰。<br>　　岂知万顷繁华地，强半今为瓦砾堆。
◎卷.23【千叶石榴花】子兰<br>　　一朵花开千叶红，开时又不藉春风。<br>　　若教移在香闺畔，定与佳人艳态同。
◎卷.24【观棋】子兰<br>　　拂局尽消时，能因长路迟。点头初得计，格手待无疑。<br>　　寂默亲遗景，凝神入过思。共藏多少意，不语两相知。<br>第八百二十五卷
◎卷.1【山居】可止<br>　　雪消春力展，花漫洞门垂。果长纤枝曲，岩崩直道移。<br>　　重猿围浅井，斗鼠下疏篱。寒食微灯在，高风势彻陂。
◎卷.2【赠樊川长老（一作清尚诗）】可止<br>　　瘦颜颧骨见，满面雪毫垂。坐石鸟疑死，出门人谓痴。<br>　　照身潭入楚，浸影桧生隋。太白曾经夏，清风凉四肢。
◎卷.3【寄积麦山会如长老】可止<br>　　默然如大道，尘世不相关。青桧行时静，白云禅处闲。<br>　　贫高一生行，病长十年颜。夏满期游寺，寻山又下山。
◎卷.4【送僧】可止<br>　　四海无拘系，行心兴自浓。百年三事衲，万里一枝筇。<br>　　夜减当晴影，春消过雪踪。白云深处去，知宿在何峰。
◎卷.5【哭贾岛】可止<br>　　燕生松雪地，蜀死葬山根。诗僻降今古，官卑误子孙。<br>　　冢栏寒月色，人哭苦吟魂。墓雨滴碑字，年年添藓痕。
◎卷.6【雪十二韵】可止<br>　　落处咸过尺，翛然物象凄。瑞凝金殿上，寒甚玉关西。<br>　　润比江河普，明将日月齐。凌云花顶腻，锁径竹梢低。<br>　　出谷樵童怯，归林野鸟迷。煮茶融破练，磨墨染成黳。<br>　　陷兔埋平泽，和鱼冻合溪。入楼消酒力，当槛写诗题。<br>　　道路依凭马，朝昏委托鸡。洞深猿作族，松亚鹤移栖。<br>　　及夏清岩穴，经春溜石梯。丰年兼泰国，天道育黔黎。
◎卷.7【精舍遇雨】可止<br>　　空门寂寂淡吾身，溪雨微微洗客尘。<br>　　卧向白云情未尽，任他黄鸟醉芳春。
◎卷.8【小雪】可止<br>　　落雪临风不厌看，更多还恐蔽林峦。<br>　　愁人正在书窗下，一片飞来一片寒。
◎卷.9【送婆罗门僧】可止<br>　　雪岭金河独向东，吴山楚泽意无穷。<br>　　如今白首乡心尽，万里归程在梦中。
◎卷.10【句】可止<br>　　不知谁会喃喃语，必向王前报太平。（中山节度王处直座<br>　　咏白鹊，时诸侯兼并，王欲继好息民，故云。《高僧传》）
◎卷.11【寒食日】云表<br>　　寒食悲看郭外春，野田无处不伤神。<br>　　平原累累添新冢，半是去年来哭人。
◎卷.12【自遣】归仁<br>　　日日为诗苦，谁论春与秋。一联如得意，万事总忘忧。<br>　　雨堕花临砌，风吹竹近楼。不吟头也白，任白此生头。
◎卷.13【酬沈先辈卷】归仁<br>　　一百八十首，清泠韵可敲。任从人不爱，终是我难抛。<br>　　桂魄吟来满，蒲团坐得凹。先生声价在，寰宇几人抄。
◎卷.14【题贾岛吟诗台】归仁<br>　　此台如可废，此恨有谁平。纵使迷青草，终难没旧名。<br>　　天悲朝雨色，岳哭夜猿声。不是心偏苦，应关自古情。
◎卷.15【悼罗隐】归仁<br>　　一著谗书未快心，几抽胸臆纵狂吟。管中窥豹我犹在，<br>　　海上钓鳌君也沈。岁月尽能消愤懑，寰区那更有知音。<br>　　长安冠盖皆涂地，仍喜先生葬碧岑。
◎卷.16【题楚庙】归仁<br>　　羞容难更返江东，谁问从来百战功。天地有心归道德，<br>　　山河无力为英雄。芦花尚认霜戈白，海日犹思火阵红。<br>　　也是男儿成败事，不须惆怅对西风。
◎卷.17【牡丹】归仁<br>　　三春堪惜牡丹奇，半倚朱栏欲绽时。天下更无花胜此，<br>　　人间偏得贵相宜。偷香黑蚁斜穿叶，觑蕊黄蜂倒挂枝。<br>　　除却解禅心不动，算应狂杀五陵儿。
◎卷.18【旧国里】卿云<br>　　旧居梨岭下，风景近炎方。地暖生春早，家贫觉岁长。<br>　　石房云过湿，杉径雨馀香。日夕竟无事，诗书聊自强。
◎卷.19【秋日江居闲咏】卿云<br>　　寄居江岛边，闲咏见秋残。草白牛羊瘦，风高猿鸟寒。<br>　　检方医故疾，挑荠备中餐。时复停书卷，鉏莎种木兰。
◎卷.20【长安言怀寄沈彬侍郎】卿云<br>　　故园梨岭下，归路接天涯。生作长安草，胜为边地花。<br>　　雁南飞不到，书北寄来赊。堪羡神仙客，青云早致家。
◎卷.21【送人游塞】卿云<br>　　去去玉关路，省君曾未行。塞深多伏寇，时静亦屯兵。<br>　　雪每先秋降，花尝近夏生。闲陪射雕将，应到受降城。
◎卷.22【逢老人】隐峦<br>　　路逢一老翁，两鬓白如雪。一里二里行，四回五回歇。
◎卷.23【牧童】隐峦<br>　　牧童见人俱不识，尽着芒鞋戴箬笠。朝阳未出众山晴，<br>　　露滴蓑衣犹半湿。二月三月时，平原草初绿。<br>　　三个五个骑羸牛，前村后村来放牧。笛声才一举，<br>　　众稚齐歌舞。看看白日向西斜，各自骑牛又归去。
◎卷.24【蜀中送人游庐山】隐峦<br>　　居游正值芳春月，蜀道千山皆秀发。溪边十里五里花，<br>　　云外三峰两峰雪。君上匡山我旧居，松萝抛掷十年馀。<br>　　君行试到山前问，山鸟只今相忆无。
◎卷.25【琴】隐峦<br>　　七条丝上寄深意，涧水松风生十指。<br>　　自乃知音犹尚稀，欲教更入何人耳。
◎卷.26【浮桥】隐峦<br>　　横压惊波防没溺，当初元创是军机。<br>　　行人到此全无滞，一片江云踏欲飞。
◎卷.27【宿九华化成寺庄】泠然<br>　　佛寺孤庄千嶂间，我来诗境强相关。岩边树动猿下涧，<br>　　云里锡鸣僧上山。松月影寒生碧落，石泉声乱喷潺湲。<br>　　明朝更蹑层霄去，誓共烟霞到老闲。
◎卷.28【乞荆浩画】大愚<br>　　六幅故牢健，知君恣笔踪。不求千涧水，止要两株松。<br>　　树下留盘石，天边纵远峰。近岩幽湿处，惟藉墨烟浓。
◎卷.29【上归州刺史代通状二首】怀濬<br>　　家在闽山西复西，其中岁岁有莺啼。<br>　　如今不在莺啼处，莺在旧时啼处啼。<br>　　家在闽山东复东，其中岁岁有花红。<br>　　而今不在花红处，花在旧时红处红。
◎卷.30【辞郡守李公恩命】恒超<br>　　虚著褐衣老，浮杯道不成。誓传经论死，不染利名生。<br>　　厌树遮山色，怜窗向月明。他时随范蠡，一棹五湖清。
◎卷.31【题广爱寺楞伽山】净显<br>　　灵异不能栖鸟雀，幽奇终不着猿猱。为经巢贼应无损，<br>　　纵使秦驱也谩劳。珍重昔贤留像迹，陵迁谷变自坚牢。<br>　　（失二句）。
◎卷.32【闻诵《法华经》歌】修雅<br>　　山色沈沈，松烟幂幂。空林之下，盘陀之石。石上有僧，<br>　　结跏横膝。诵白莲经，从旦至夕。左之右之，虎迹狼迹。<br>　　十片五片，异花狼藉。偶然相见，未深相识。知是古之人，<br>　　今之人，是昙彦，是昙翼？我闻此经有深旨，<br>　　觉帝称之有妙义。合目冥心子细听，醍醐滴入焦肠里。<br>　　佛之意兮祖之髓，我之心兮经之旨。可怜弹指及举手，<br>　　不达目前今正是。大矣哉，甚奇特，空王要使群生得。<br>　　光辉一万八千土，土土皆作黄金色。四生六道一光中，<br>　　狂夫犹自问弥勒，我亦当年学空寂，一得无心便休息。<br>　　今日亲闻诵此经，始觉驴乘匪端的。我亦当年不出户，<br>　　不欲红尘沾步武。今日亲闻诵此经，始觉行行皆宝所。<br>　　我亦当年爱吟咏，将谓冥搜乱神定。今日亲闻诵此经，<br>　　何妨笔砚资真性。我亦当年狎儿戏，将谓光阴半虚弃。<br>　　今日亲闻诵此经，始觉聚沙非小事。我昔曾游山与水，<br>　　将谓他山非故里。今日亲闻诵此经，始觉山河无寸地。<br>　　我昔心猿未调伏，常将金锁虚拘束。今日亲闻诵此经，<br>　　始觉无物为拳拲。师诵此经经一字，字字烂嚼醍醐味。<br>　　醍醐之味珍且美，不在唇，不在齿，只在劳生方寸里。<br>　　师诵此经经一句，句句白牛亲动步。白牛之步疾如风，<br>　　不在西，不在东，只在浮生日用中。日用不知一何苦，<br>　　酒之肠，饭之腑，长者扬声唤不回。何异聋，何异瞽，<br>　　世人之耳非不聪，耳聪特向经中聋。世人之目非不明，<br>　　目明特向经中盲。合聪不聪，合明不明，辘轳上下，<br>　　浪死虚生。世人纵识师之音，谁人能识师之心。<br>　　世人纵识师之形，谁人能识师之名。师名医王行佛令，<br>　　来与众生治心病。能使迷者醒，狂者定，垢者净，邪者正，<br>　　凡者圣。如是则非但天恭敬，人恭敬，亦合龙赞咏，<br>　　鬼赞咏，佛赞咏。岂得背觉合尘之徒，不稽首而归命。
◎卷.33【歌】元寂<br>　　酒秃酒秃，何荣何辱。但见衣冠成古丘，不见江河变陵谷。
◎卷.34【怀庐山旧隐】若虚<br>　　九叠嵯峨倚着天，悔随寒瀑下岩烟。深秋猿鸟来心上，<br>　　夜静松杉到眼前。书架想遭苔藓裹，石窗应被薜萝缠。<br>　　一枝筇竹游江北，不见炉峰二十年。
◎卷.35【乐仙观】若虚<br>　　乐氏骑龙上碧天，东吴遗宅尚依然。悟来大道无多事，<br>　　真后丹元不值钱。老树夜风虫咬叶，古垣春雨藓生砖。<br>　　松倾鹤死桑田变，华表归乡未有年。
◎卷.36【古镜】若虚<br>　　轩后红炉独铸成，藓痕磨落月轮呈。万般物象皆能鉴，<br>　　一个人心不可明。匣内乍开鸾凤活，台前高挂鬼神惊。<br>　　百年肝胆堪将比，只怕看频素发生。
◎卷.37【睹木平和尚】文益<br>　　木平山里人，貌古年复少。相看陌路同，论心秋月皎。<br>　　怀衲线非蚕，助歌声有鸟。城阙今日来，一讴曾已晓。
◎卷.38【鹭鸶】无则<br>　　白蘋红蓼碧江涯，日暖双双立睡时。<br>　　愿揭金笼放归去，却随沙鹤斗轻丝。
◎卷.39【百舌鸟二首】无则<br>　　千愁万恨过花时，似向春风怨别离。<br>　　若使众禽俱解语，一生怀抱有谁知。<br>　　长截邻鸡叫五更，数般名字百般声。<br>　　饶伊摇舌先知晓，也待青天明即鸣。
◎卷.40【赏牡丹应教】谦光<br>　　拥衲对芳丛，由来事不同。鬓从今日白，花似去年红。<br>　　艳异随朝露，馨香逐晓风。何须对零落，然后始知空。<br>第八百二十六卷
◎卷.1【善哉行（伤古曲无知音）】贯休<br>　　有美一人兮，婉如青扬。识曲别音兮，令姿煌煌。<br>　　绣袂捧琴兮，登君子堂。如彼萱草兮，使我忧忘。<br>　　欲赠之以紫玉尺，白银铛。久不见之兮，湘水茫茫。
◎卷.2【读离骚经】贯休<br>　　湘江滨，湘江滨，兰红芷白波如银，终须一去呼湘君。<br>　　问湘神，云中君，不知何以交灵均。我恐湘江之鱼兮，<br>　　死后尽为人。曾食灵均之肉兮，个个为忠臣。<br>　　又想灵均之骨兮终不曲。千年波底色如玉，<br>　　谁能入水少取得，香沐函题贡上国。贡上国，<br>　　即全胜和璞悬璃，垂棘结绿。
◎卷.3【阳春曲（江东广明初作）】贯休<br>　　为口莫学阮嗣宗，不言是非非至公。为手须似朱云辈，<br>　　折槛英风至今在。男儿结发事君亲，须斅前贤多慷慨。<br>　　历数雍熙房与杜，魏公姚公宋开府。尽向天上仙宫闲处坐，<br>　　何不却辞上帝下下土，忍见苍生苦苦苦。
◎卷.4【白雪曲】贯休<br>　　列鼎佩金章，泪眼看风枝。却思食藜藿，身作屠沽儿。<br>　　负米无远近，所希升斗归。为人无贵贱，莫学鸡狗肥。<br>　　斯言如不忘，别更无光辉。斯言如或忘，即安用人为。
◎卷.5【上留田】贯休<br>　　父不父，兄不兄。上留田，蝥贼生。徒陟冈，泪峥嵘。<br>　　我欲使诸凡鸟雀，尽变为鶺鴒。我欲使诸凡草木，<br>　　尽变为田荆。邻人歌，邻人歌。古风清，清风生。
◎卷.6【胡无人】贯休<br>　　霍嫖姚，赵充国，天子将之平朔漠。肉胡之肉，烬胡帐幄。<br>　　千里万里，唯留胡之空壳。边风萧萧，榆叶初落。<br>　　杀气昼赤，枯骨夜哭。将军既立殊勋，遂有胡无人曲。<br>　　我闻之，天子富有四海，德被无垠。但令一物得所，<br>　　八表来宾，亦何必令彼胡无人。
◎卷.7【苦寒行】贯休<br>　　北风北风，职何严毒。摧壮士心，缩金乌足。冻云嚣嚣，<br>　　碍雪一片下不得。声绕枯桑，根在沙塞。黄河彻底，<br>　　顽直到海。一气抟束，万物无态。唯有吾庭前杉松树枝，<br>　　枝枝健在。
◎卷.8【蒿里】贯休<br>　　兔不迟，乌更急，但恐穆王八骏，著鞭不及。所以蒿里，<br>　　坟出蕺蕺。气凌云天，龙腾凤集。尽为风消土吃，<br>　　狐掇蚁拾。黄金不啼玉不泣，白杨骚屑，乱风愁月。<br>　　折碑石人，莽秽榛没。牛羊窸窣，时见牧童儿，弄枯骨。
◎卷.9【临高台】贯休<br>　　凉风吹远念，使我升高台。宁知数片云，不是旧山来。<br>　　故人天一涯，久客殊未回。雁来不得书，空寄声哀哀。
◎卷.10【杞梁妻】贯休<br>　　秦之无道兮四海枯，筑长城兮遮北胡。筑人筑土一万里，<br>　　杞梁贞妇啼呜呜。上无父兮中无夫，下无子兮孤复孤。<br>　　一号城崩塞色苦，再号杞梁骨出土。疲魂饥魄相逐归，<br>　　陌上少年莫相非。
◎卷.11【古离别】贯休<br>　　离恨如旨酒，古今饮皆醉。只恐长江水，尽是儿女泪。<br>　　伊余非此辈，送人空把臂。他日再相逢，清风动天地。
◎卷.12【战城南二首】贯休<br>　　万里桑干傍，茫茫古蕃壤。将军貌憔悴，抚剑悲年长。<br>　　胡兵尚陵逼，久住亦非强。邯郸少年辈，个个有伎俩。<br>　　拖枪半夜去，雪片大如掌。<br>　　碛中有阴兵，战马时惊蹶。轻猛李陵心，摧残苏武节。<br>　　黄金锁子甲，风吹色如铁。十载不封侯，茫茫向谁说。
◎卷.13【少年行】贯休<br>　　锦衣鲜华手擎鹘，闲行气貌多轻忽。<br>　　稼穑艰难总不知，五帝三皇是何物。<br>　　自拳五色裘，迸入他人宅。却捉苍头奴，玉鞭打一百。<br>　　面白如削玉，猖狂曲江曲。马上黄金鞍，适来新赌得。
◎卷.14【梦游仙四首】贯休<br>　　梦到海中山，入个白银宅。逢见一道士，称是李八伯。<br>　　三四仙女儿，身著瑟瑟衣。手把明月珠，打落金色梨。<br>　　车渠地无尘，行至瑶池滨。森森椿树下，白龙来嗅人。<br>　　宫殿峥嵘笼紫气，金渠玉砂五色水。<br>　　守阍仙婢相倚睡，偷摘蟠桃几倒地。
◎卷.15【轻薄篇二首】贯休<br>　　绣林锦野，春态相压。谁家少年，马蹄蹋蹋。<br>　　斗鸡走狗夜不归，一掷赌却如花妾。谁云不颠不狂，<br>　　其名不彰，悲夫！<br>　　木落萧萧，虫鸣唧唧。不觉朱蔫脸红，霜劫鬓漆。<br>　　世途多事，泣向秋日。方今少壮不努力，老大徒伤悲，<br>　　如何？
◎卷.16【长安道】贯休<br>　　憧憧合合，八表一辙。黄尘雾合，车马火热。名汤风雨，<br>　　利辗霜雪。千车万驮，半宿关月。上有尧禹，下有夔卨。<br>　　紫气银轮兮常覆金阙。仙掌捧日兮浊河澄澈。<br>　　愚将草木兮有言，与华封人兮不别。
◎卷.17【洛阳尘】贯休<br>　　昔时昔时洛城人，今作茫茫洛城尘。我闻富有石季伦，<br>　　楼台五色干星辰。乐如天乐日夜闻，锦姝绣妾何纷纷。<br>　　真珠帘中，姑射神人。文金线玉，香成暮云。孙秀若不杀，<br>　　晋室应更贫。伊水削行路，冢石花磷磷。苍茫金谷园，<br>　　牛羊龁荆榛。飞鸟好羽毛，疑是绿珠身。
◎卷.18【富贵曲二首】贯休<br>　　有金张族，骄奢相续。琼树玉堂，雕墙绣毂。纨绮杂杂，<br>　　钟鼓合合。美人如白牡丹花，半日只舞得一曲。乐不乐，<br>　　足不足，争教他爱山青水绿。<br>　　如神若仙，似兰同雪。乐戒于极，胡不知辍。<br>　　只欲更缀上落花，恨不能把住明月。太山肉尽，东海酒竭。<br>　　佳人醉唱，敲玉钗折。宁知耘田车水翁，日日日灸背欲裂。
◎卷.19【野田黄雀行】贯休<br>　　高树风多，吹尔巢落。深蒿叶暖，宜尔依泊。莫近鸮类，<br>　　蛛网亦恶。饮野田之清水，食野田之黄粟。深花中睡，<br>　　ej土里浴。如此即全胜啄太仓之谷，而更穿人之屋。
◎卷.20【古意九首】贯休<br>　　一雨火云尽，闭门心冥冥。兰花与芙蓉，满院同芳馨。<br>　　佳人天一涯，好鸟何嘤嘤。我有双白璧，不羡于虞卿。<br>　　我有径寸珠，别是天地精。玩之室生白，潇洒身安轻。<br>　　只应天上人，见我双眼明。<br>　　阳乌烁万物，草木怀春恩。茫茫尘土飞，培壅名利根。<br>　　我本是蓑笠，幼知天子尊。学为毛氏诗，亦多直致言。<br>　　不慕需臑类，附势同崩奔。唯寻桃李蹊，去去长者门。<br>　　美人如游龙，被服金鸳鸯。手把古刀尺，在彼白玉堂。<br>　　文章深掣曳，珂珮鸣丁当。好风吹桃花，片片落银床。<br>　　何妨学羽翰，远逐朱鸟翔。<br>　　乾坤有清气，散入诗人脾。圣贤遗清风，不在恶木枝。<br>　　千人万人中，一人两人知。忆在东溪日，花开叶落时。<br>　　几拟以黄金，铸作钟子期。<br>　　莫轻白云白，不与风雨会。莫见守羊儿，或是初平辈。<br>　　人生非日月，光辉岂常在。一荣与一辱，古今常相对。<br>　　君不见于公门，子孙好冠盖。<br>　　古交如真金，百炼色不回。今交如暴流，倏忽生尘埃。<br>　　我愿君子气，散为青松栽。我恐荆棘花，只为小人开。<br>　　伤心复伤心，吟上高高台。<br>　　常思谢康乐，文章有神力。是何清风清，凛然似相识。<br>　　一种为顽嚚，得作翻经石。一种为枯槁，得作登山屐。<br>　　永嘉为郡后，山水添鲜碧。何当学羽翰，一去观遗迹。<br>　　常思李太白，仙笔驱造化。玄宗致之七宝床，<br>　　虎殿龙楼无不可。一朝力士脱靴后，玉上青蝇生一个。<br>　　紫皇殿前五色麟，忽然掣断黄金锁。五湖大浪如银山，<br>　　满船载酒挝鼓过。贺老成异物，颠狂谁敢和。<br>　　宁知江边坟，不是犹醉卧。<br>　　忆在山中时，丹桂花葳蕤。红泉浸瑶草，白日生华滋。<br>　　箬屋开地炉，翠墙挂藤衣。看经竹窗边，白猿三两枝。<br>　　东峰有老人，眼碧头骨奇。种薤煮白石，旨趣如婴儿。<br>　　月上来打门，月落方始归。授我微妙诀，恬澹无所为。<br>　　别来六七年，只恐白日飞。
◎卷.21【酷吏词】贯休<br>　　霰雨灂灂，风吼如劚。有叟有叟，暮投我宿。吁叹自语，<br>　　云太守酷。如何如何，掠脂斡肉。吴姬唱一曲，<br>　　等闲破红束。韩娥唱一曲，锦段鲜照屋。宁知一曲两曲歌，<br>　　曾使千人万人哭。不惟哭，亦白其头，饥其族。<br>　　所以祥风不来，和气不复。蝗乎蠈乎，东西南北。
◎卷.22【还举人歌行卷】贯休<br>　　厚于铁围山上铁，薄似双成仙体缬。蜀机凤雏动蹩躠，<br>　　珊瑚枝枝撑著月。王恺家中藏难掘，颜回饥僝愁天雪。<br>　　古松直笔雷不折，雪衣女啄蟠桃缺。珮入龙宫步迟迟，<br>　　绣帘银殿何参差，即不知骊龙失珠知不知。
◎卷.23【陈宫词】贯休<br>　　缅想当时宫阙盛，荒宴椒房懱尧圣。玉树花歌百花里，<br>　　珊瑚窗中海日迸。大臣来朝酒未醒，酒醒忠谏多不听。<br>　　陈宫因此成野田，耕人犁破宫人镜。
◎卷.24【拟齐梁酬所知见赠二首】贯休<br>　　静只焚香坐，咏怀悲岁阑。佳人忽有赠，满手红琅玕。<br>　　不独耀肌魄，将行为羽翰。酬如上青天，风雪空漫漫。<br>　　美如仙鼎金，清如纤手琴。孙登啸一声，缥缈不可寻。<br>　　但觉神洋洋，如入三昧林。释手复在手，古意深复深。<br>　　惭无英琼瑶，何以酬知音。
◎卷.25【经古战场】贯休<br>　　茫茫凶荒，迥如天设。驻马四顾，气候迂结。秋空峥嵘，<br>　　黄日将没。多少行人，白日见物。莫道路高低，尽是战骨。<br>　　莫见地赤碧，尽是征血。昔人昔人既能忠尽于力，<br>　　身糜戈戟，脂其风，膏其域。今人何不绳其塍，植其食。<br>　　而使空旷年年，常贮愁烟。使我至此，不能无言。
◎卷.26【村行遇猎】贯休<br>　　猎师纷纷走榛莽，女亦相随把弓矢。南北东西尽杀心，<br>　　断烧残云在围里。鹘拂荒田兔成血，竿打黄茅雉惊起。<br>　　伤嗟个辈亦是人，一生将此关身己。我闻天地之大德曰生，<br>　　又闻万事皆天意，何遣此人又如此。犹更愿天公一丈雪，<br>　　深山麋鹿尽冻死。
◎卷.27【渔家】贯休<br>　　赤芦盖屋低压恰，沙涨柴门水痕叠。黄鸡青犬花蒙笼，<br>　　渔女渔儿扫风叶。有叟相逢带秋醉，自拔船桩色无愧。<br>　　前山脚下得鱼多，恶浪堆中尽头睡。但得忘筌心自乐，<br>　　肯羡前贤钓清渭。终须画取挂秋堂，与尔为邻有深意。
◎卷.28【田家作】贯休<br>　　田家老翁无可作，昼甑蒸梨香漠漠。只向阶前曝背眠，<br>　　赤桑大叶时时落。古df侵门桃竹密，仓囤峨峨欲遮日。<br>　　自云孙子解耕耘，四五年来腹多实。我闻此语心自悲，<br>　　世上悠悠岂得知，稼而不穑徒尔为。
◎卷.29【江边祠】贯休<br>　　松森森，江浑浑，江边古祠空闭门。精灵应醉社日酒，<br>　　白龟咬断菖蒲根。花残泠红宿雨滴，土龙甲湿鬼眼赤。<br>　　天符早晚下空碧，昨夜前村行霹雳。
◎卷.30【苦热寄赤松道者】贯休<br>　　天云如烧人如炙，天地炉中更何适。蝉喘雷干冰井融，<br>　　些子清风有何益。守羊真人聃之役，高吟招隐倚碧壁。<br>　　紫气红烟鲜的的，涧茗园瓜麹尘色，骄冷奢凉合相忆。
◎卷.31【偶作二首】贯休<br>　　新诗一千首，古锦初下机。除月与鬼神，别未有人知。<br>　　子期去不返，浩浩良不悲。不知天地间，知者复是谁。<br>　　门前数枝路，路路车马鸣。名埃与利尘，千里万里行。<br>　　只见青山高，岂见青山平。朱门势峨峨，冠盖何光明。<br>　　黄鸟在花里，青蝉夺其声。尔生非金玉，岂常贵复贞。<br>　　寄言之子心，可以归无形。
◎卷.32【夜夜曲】贯休<br>　　蟪蛄切切风骚骚，芙蓉喷香蟾蜍高。<br>　　孤灯耿耿征妇劳，更深扑落金错刀。
◎卷.33【春晚书山家屋壁二首】贯休<br>　　柴门寂寂黍饭馨，山家烟火春雨晴。<br>　　庭花濛濛水泠泠，小儿啼索树上莺。<br>　　水香塘黑蒲森森，鸳鸯鸂鶒如家禽。前村后垄桑柘深，<br>　　东邻西舍无相侵。蚕娘洗茧前溪渌，牧童吹笛和衣浴。<br>　　山翁留我宿又宿，笑指西坡瓜豆熟。
◎卷.34【春晚闲居寄陈嵩伯】贯休<br>　　春霖闭门久，春色聚庭木。一梦辞旧山，四邻有新哭。<br>　　菰蒲生白水，风篁擢纤玉。为忆湖上翁，花时独冥目。
◎卷.35【长持经僧】贯休<br>　　唠唠长夜坐，唠唠早起。杉森森，不见长，<br>　　人声续续如流水。摐金挣玉，吐宫咽徵。头低草木，<br>　　手合神鬼。日消三两黄金争得止，而槁木朽枝，一食而已。<br>　　伤嗟浮世之人，善事不曾入耳。
◎卷.36【茫茫曲】贯休<br>　　茫茫复茫茫，满眼皆埃尘。莫言白发多，茎茎是愁筋。<br>　　未达苦雕伪，及达多不仁。浅深与高低，尽能生棘榛。<br>　　茫茫四大愁杀人。
◎卷.37【古镜词上刘侍郎】贯休<br>　　至宝不自宝，照古还照今。仙人手胼胝，寥泬秋沈沈。<br>　　不是十二面，不是百炼金。若非八彩眉，不可辄照临。<br>　　即归玉案头，为君整冠簪。即居吾君手，照出天下心。<br>　　恭闻太宗朝，此镜当宸襟。六合悬清光，万里无尘侵。<br>　　此镜今又出，天地还得一。
◎卷.38【送姜道士归南岳】贯休<br>　　松品落落，雪格索索。眼有三角，头峭五岳。若不居岳，<br>　　此处难著。药僮貌蛮名鄙彼，葫芦酒满担劣起。<br>　　万里长风啸一声，九贞须拍黄金几。落叶萧萧□杳□，<br>　　送师言了意未了。意未了，他时为我致取一部音声鸟。
◎卷.39【了仙谣】贯休<br>　　海中紫雾蓬莱岛，安期子乔去何早。游戏多骑白骐驎，<br>　　须发如银未曾老。亦留仙诀在人间，啮镞终言药非道。<br>　　始皇不得此深旨，远遣徐福生忧恼。紫术黄精心上苗，<br>　　大还小还行中宝。若师方术弃心师，浪似雪山何处讨。<br>第八百二十七卷
◎卷.1【循吏曲上王使君】贯休<br>　　需宿需宿，炳烂光合。蒸蒸婺民，钟此多福。自东自西，<br>　　自南自北。伊飞伊走，乳乳良牧。和气无形，春光自成。<br>　　大信不信，贻厥无朕。需女需女，尔亦须语。使君为理，<br>　　玄风震古。需女需女，尔亦须语。我愿喙长三千里，<br>　　枕著玉阶奏明主。
◎卷.2【古镜词】贯休<br>　　我有一面镜，新磨似秋月。上唯金膏香，下状骊龙窟。<br>　　等闲不欲开，丑者多不悦。或问几千年，轩辕手中物。
◎卷.3【怀张为、周朴】贯休<br>　　张周二夫子，诗好人太癖。更不过岭来，如今头尽白。<br>　　人传禹力不到处，河声流向西。又到处即闭户，<br>　　逢君方展眉。不知是不是，若是即大奇。我又闻二公，<br>　　心与人不同，一生常在寂寞中。有时狂吟入僧宅，<br>　　锦囊鸟啼荔枝红。有时冥搜海山脑，珊瑚枝动日杲杲。<br>　　圣君在上知不知，赤面浊醪许多好。
◎卷.4【题弘顗三藏院】贯休<br>　　仪清态淡雕琼瑰，卷帘潇洒无尘埃。岳茶如乳庭花开，<br>　　信心弟子时时来。灌顶坛严伸pg塞，三十年功苦拘束。<br>　　梵僧梦里授微言，雪岭白牛力深得。水精一索香一炉，<br>　　红莲花舌生醍醐。初听喉音宝楼阁，<br>　　如闻魔王宫殿拉金瓦落。次听妙音大随求，<br>　　更觉人间万事深悠悠。四音俱作清且柔，<br>　　爱河浊浪却倒流。却倒流兮无处去，碧海含空日初曙。
◎卷.5【古意代友人投所知】贯休<br>　　青松虽有花，有花不如无。贫井泉虽清，且无金辘轳。<br>　　客从远方来，遗我古铜镜。挂之玉堂上，如对轩辕圣。<br>　　天龙睡坤腹，土蚀金鬣绿。因知燕赵佳人颜似玉，<br>　　不得此镜终不（缺一字）。
◎卷.6【闻知己入翰林】贯休<br>　　天骥头似鸟，倏忽四天下。南金色如椹，入火不见火。<br>　　吾交二名士，遽立于帝左。凤姿既出世，天意嘱在我。<br>　　奇哉子渊颂，无可无不可。
◎卷.7【上裴大夫二首】贯休<br>　　我有一端绮，花彩鸾凤群。佳人金错刀，何以裁此文。<br>　　我有白云琴，朴斫天地精。俚耳不使闻，虑同众乐听。<br>　　指指法仙法，声声圣人声。一弹四时和，再弹中古清。<br>　　庭前梧桐枝，飒飒南风生。还希师旷怀，见我心不轻。
◎卷.8【上刘商州】贯休<br>　　周邵吁嘘气，结为祯祥云。客从远方来，持此将赠君。<br>　　时命偶不谬，授馆终南东。愔愔良吏师，不寐如老农。<br>　　丘轲文之天，代天有馀功。代天复代天，后稷何所从。
◎卷.9【闲居拟齐梁四首】贯休<br>　　夜雨山草滋，爽籁生古木。闲吟竹仙偈，清于嚼金玉。<br>　　蟋蟀啼坏墙，苟免悲局促。道人优昙花，迢迢远山绿。<br>　　果熟无低枝，芳香入屏帷。故人久不来，萱草何离离。<br>　　苦吟斋貌减，更被杉风吹。独赖湖上翁，时为烹露葵。<br>　　红藕映嘉鲂，澄池照孤坐。池痕放文彩，雨气增慵堕。<br>　　山翁寄术药，幸得秋病可。终召十七人，云中备香火。<br>　　清气生沧洲，残云落林薮。放鹤久不归，不知更归否。<br>　　支策到江湄，江皋木叶飞。自怜为客远，还如鹊绕枝。<br>　　南枝复北枝，玉露沾毛衣。
◎卷.10【塞上曲二首】贯休<br>　　锦袷胡儿黑如漆，骑羊上冰如箭疾。蒲萄酒白雕腊红，<br>　　苜蓿根甜沙鼠出。单于右臂何须断，天子昭昭本如日。<br>　　一握黳髯一握丝，须知只为平戎术。<br>　　去年转斗阴山脚，生得单于却放却。今年深入于不毛，<br>　　胡兵拔帐遗弓刀。男儿须展平生志，为国输忠合天地。<br>　　甲穿虽即失黄金，剑缺犹能生紫气。塞草萋萋兵士苦，<br>　　胡虏如今勿胡虏。封侯十万始无心，玉关凯入君看取。
◎卷.11【拟齐梁体寄冯使君三首】贯休<br>　　庭鸟多好音，相呼灌木中。竹房更何有，还如鸟巢空。<br>　　赖逢富人侯，真东晋谢公。煌煌发令姿，珂珮鸣丁冬。<br>　　故山有深霞，未如旌旗红。惭非卫霍松，何以当清风。<br>　　露益蝉声长，蕙兰垂紫带。清吟待明月，孤云忽为盖。<br>　　伊余石林人，本是烧畬辈。频接谢公棋，输多未曾赛。<br>　　大道贵无心，圣贤为始慕。秋空共澄洁，美玉同贞素。<br>　　伟哉桐江守，雌黄出金口。为文能废兴，谈道弭空有。<br>　　雪林槁枯者，坐石听亦久。还疑紫磨身，成居灵运后。
◎卷.12【书匡山老僧庵】贯休<br>　　筼筜红实好鸟语，银髯瘦僧貌如祖。香烟濛濛衣上聚，<br>　　冥心缥缈入铁圄。白麏作梦枕藤屦，东峰山媪贡瓜乳。
◎卷.13【读顾况歌行】贯休<br>　　雪泥露金冰滴瓦，枫柽火著僧留坐。忽睹逋翁一轴歌，<br>　　始觉诗魔辜负我。花飞飞，雪霏霏，三珠树晓珠累累。<br>　　妖狐爬出西子骨，雷车拶破织女机。忆昔鄱阳寺中见一碣，<br>　　逋翁词兮逋翁札。庾翼未伏王右军，李白不知谁拟杀。<br>　　别，别，若非仙眼应难别。不可说，不可说，<br>　　离乱乱离应打折。
◎卷.14【冬末病中作二首】贯休<br>　　冬风吹草木，亦吹我病根。故人久不来，冷落如丘园。<br>　　聃龙与摩诘，吁叹非不闻。顾惟年少时，未合多忧勤。<br>　　风钟远孤枕，雪水流冻痕。空馀微妙心，期空静者论。<br>　　胸中有一物，旅拒复攻击。向下还上来，唯疑是肺石。<br>　　山童顽且小，用之复何益。教洗煮茶铛，雪团打邻壁。<br>　　宛转无好姿，裴回更何适。庭前早梅树，坐见花尽碧。<br>　　屋老多鼠窠，窗卑露山脊。近来胸中物，已似输药力。<br>　　微吟复微吟，依稀似庄舄。
◎卷.15【遇叶进士】贯休<br>　　文章拟真宰，仪冠冷如璧。山寺偶相逢，眼青胜山色。<br>　　气隆多慷慨，语澹无他力。金绳残果落，竹阁凉雨滴。<br>　　自愧龙钟人，见此冲天翼。
◎卷.16【寄杜使君】贯休<br>　　清辰卷珠帘，盥漱香满室。杉松经雪后，别有精彩出。<br>　　琅函芙蓉书，开之向阶日。好鸟常解来，孤云偶相失。<br>　　有时作章句，气概还鲜逸。茫茫世情世，谁人爱真实。<br>　　清高慕玄度，宴默攀道一。残磬隔风林，微阳解冰笔。<br>　　亦知休明代，谅无经济术。门前九个峰，终拟为文乞。
◎卷.17【寄高员外】贯休<br>　　冷冽苍黄风似劈，雪骨冰筋满瑶席。庭松流污相抵吃，<br>　　霜絮重裘火无力。孤峰地炉烧白枥，庞眉道者应相忆。<br>　　倏忽维阳岁云暮，寂寥不觉成章句。惟应将寄蕊珠宫，<br>　　禅刹云深一来否。
◎卷.18【书陈处士屋壁二首】贯休<br>　　有叟傲尧日，发白肌肤红。妻子亦读书，种兰清溪东。<br>　　白云有奇色，紫桂含天风。即应迎鹤书，肯羡于洞洪。<br>　　高步前山前，高歌北山北。数载卖甘橙，山赀近云足。<br>　　新诗不将出，往往僧乞得。唯云李太白，亦是偷桃贼。<br>　　吟狂鬼神走，酒酽天地黑。青刍生阶除，撷之束成束。
◎卷.19【对月作】贯休<br>　　今人看此月，古人看此月。如何古人心，难向今人说。<br>　　古人求禄以及亲，及亲如之何？忠孝为朱轮。<br>　　今人求禄唯庇身，庇身如之何？恶木多斜文。<br>　　斜文复斜文，颠窒何纷纷。
◎卷.20【山茶花】贯休<br>　　风裁日染开仙囿，百花色死猩血谬。<br>　　今朝一朵堕阶前，应有看人怨孙秀。
◎卷.21【上孙使君】贯休<br>　　圣主得贤臣，天地方交泰。恭惟岳精粹，多出于昭代。<br>　　君侯握文镜，独立尘埃外。王演俗容仪，崔陵小风概。<br>　　馨香拥兰雪，峻秀高嵩岱。嵇松领岁寒，庄剑无砻淬。<br>　　威棱玉霜直，匠石金槌大。诗穿明月珠，道拍安期背。<br>　　中兴鸾凤集，直道风云会。万卷似无书，三山如历块。<br>　　德乎天所纵，清矣谁堪对。有法在朝端，无尘到冠盖。<br>　　具瞻从密勿，旦夕调鼎鼐。为君整衢尊，为君戢蕃塞。<br>　　岂知吾后意，忧此毗陵最。亲手赐彤弓，苍生是繄赖。<br>　　下车邻寇散，是物冰壶内。龚遂爱廉平，次公太繁碎。<br>　　袴襦砧动地，父母歌闤闠。□雪锁戈鋋，非烟绕旌旆。<br>　　宁思子产冰，肯羡任棠薤。忽如春再来，不独天重戴。<br>　　昂藏海峤鹤，冷碧仙庭桧。物物动和气，家家有新态。<br>　　芙蓉开帟幕，锦帐无纤壒。鼓角穿冻云，恩波动耕耒。<br>　　奸回改精魄，礼教书绅带。必于尧舜日，还似房杜辈。<br>　　野人有章句，格力亦慷慨。若不入丘门，世间更谁爱。
◎卷.22【哭灵一上人】贯休<br>　　一公何不在，空有远公名。共说岑山路，今时不可行。<br>　　旧房松更老，新塔草初生。经论传缁侣，文章遍墨卿。<br>　　禅林枝干折，法宇栋梁倾。谁俊修僧史，应知传已成。
◎卷.23【行路难】贯休<br>　　君不见山高海深人不测，古往今来转青碧。<br>　　浅近轻浮莫与交，地卑只解生荆棘。谁道黄金如粪土，<br>　　张耳陈馀断消息。行路难，行路难，君自看。<br>　　不会当时作天地，刚有多般愚与智。到头还用真宰心，<br>　　何如上下皆清气。大道冥冥不知处，那堪顿得羲和辔。<br>　　义不义兮仁不仁，拟学长生更容易。负心为垆复为火，<br>　　缘木求鱼应且止。君不见烧金炼石古帝王，<br>　　鬼火荧荧白杨里。<br>　　君不见道傍废井生古木，本是骄奢贵人屋。<br>　　几度美人照影来，素绠银瓶濯纤玉。云飞雨散今如此，<br>　　绣闼雕甍作荒谷。沸渭笙歌君莫夸，不应常是西家哭。<br>　　休说遗编行者几，至竟终须合天理。败他成此亦何功，<br>　　苏张终作多言鬼。行路难，行路难，不在羊肠里。<br>　　九有茫茫共尧日，浪死虚生亦非一。清净玄音竟不闻，<br>　　花眼酒肠暗如漆。或偶因片言只字登第光二亲，<br>　　又不能献可替否航要津。口谭羲轩与周孔，<br>　　履行不及屠沽人。行路难，行路难，日暮途远空悲叹。<br>　　君不见道傍树有寄生枝，青青郁郁同荣衰。<br>　　无情之物尚如此，为人不及还堪悲。父归坟兮未朝夕，<br>　　已分黄金争田宅。高堂老母头似霜，心作数支泪常滴。<br>　　我闻忽如负芒刺，不独为君空叹息。古人尺布犹可缝，<br>　　浔阳义犬令人忆。寄言世上为人子，孝义团圆莫如此。<br>　　若如此，不遄死兮更何俟。
◎卷.24【泊秋江】贯休<br>　　岸如洞庭山似剡，船漾清溪凉胜簟。<br>　　月白风高不得眠，枯苇丛边钓师魇。
◎卷.25【嘲商客】贯休<br>　　苇萧萧，风摵摵，落日江头何处客。<br>　　斜倚帆樯不唤人，五湖浪向心中白。
◎卷.26【寄王涤】贯休<br>　　梅月多开户，衣裳润欲滴。寂寥虽无形，不是小雠敌。<br>　　地虚草木壮，雨白桃李赤。永日无人来，庭花苦狼藉。<br>　　吟高好鸟觑，风静茶烟直。唯思莱子来，衣拖五般色。
◎卷.27【上冯使君五首】贯休<br>　　撑船碧江上，春日何迟迟。汀花最深处，拾得鸳鸯儿。<br>　　渔父无忧苦，水仙亦何别。眠在绿苇边，不知钓筒发。<br>　　樵叟无忧苦，地仙亦何别。茆屋岸花中，弄孙头似雪。<br>　　扣舷得新诗，茶煮桃花水。n5々数片帆，去去殊未已。<br>　　仁政无不及，乳獭将子行。谁家苦竹林，中有读书声。
◎卷.28【拟君子有所思二首】贯休<br>　　我爱正考甫，思贤作商颂。我爱扬子云，理乱皆如凤。<br>　　振衣中夜起，露花香旖旎。扑碎骊龙明月珠，<br>　　敲出凤凰五色髓。陋卷萧萧风析析，缅想斯人胜珪璧。<br>　　寂寥千载不相逢，无限区区尽虚掷。君不见沈约道，<br>　　佳人不在兹，春光为谁惜。<br>　　安得龙猛笔，点石为黄金。散为酷吏家，使无贪残心。<br>　　甘棠密叶成翠幄，款凤不来天地塞。所以倾国倾城人，<br>　　如今如今不可得。
◎卷.29【古塞下曲四首】贯休<br>　　古塞腥膻地，胡兵聚如蝇。寒雕中髇石，落在黄河冰。<br>　　苍茫逻逤城，枿枿贼气兴。铸金祷秋穹，还拟相凭陵。<br>　　战骨践成尘，飞入征人目。黄云忽变黑，战鬼作阵哭。<br>　　阴风吼大漠，火号出不得。谁为天子前，唱此边城曲。<br>　　日向平沙出，还向平沙没。飞蓬落军营，惊雕去天末。<br>　　帝乡青楼倚霄汉，歌吹掀天对花月。岂知塞上望乡人，<br>　　日日双眸滴清血。<br>　　狼烟在阵云，匈奴爱轻敌。领兵不知数，牛羊复吞碛。<br>　　严冬大河枯，嫖姚去深击。战血染黄沙，风吹映天赤。
◎卷.30【鼓腹曲】贯休<br>　　我昔不幸兮遭百罹，苍苍留我兮到好时。<br>　　耳闻钟鼓兮生丰肌，白发却黑兮自不知。东邻老人好吹笛，<br>　　仓囤峨峨谷多赤。饼红虾兮析麋腊，有酒如浊醯兮呼我吃。<br>　　往往醉倒潢洿之水边兮人尽识，孰云六五帝兮四三皇。<br>　　如夔如龙兮如龚黄，吾不知此之言兮是何之言兮。
◎卷.31【经旷禅师院】贯休<br>　　吾师楞伽山中人，气岸古淡僧麒麟。曹溪老兄一与语，<br>　　金玉声利，泥弃唾委。兀兀如顽云，骊珠兮固难价其价，<br>　　灵芝兮何以根其根。真貌枯槁言朴略，衲衣烂黑烧岳痕。<br>　　忆昔十四五年前苦寒节，礼师问师楞伽月。<br>　　此时师握玉麈尾，报我却云非日月，一敲粉碎狂性歇。<br>　　庭松无韵冷撼骨，搔窗擦檐数枝雪。迩来流浪于吴越，<br>　　一片闲云空皎洁。再来寻师已蝉蜕，薝卜枝枯醴泉竭。<br>　　水檀香火遗影在，甘露松枝月中折。宝师往日真隐心，<br>　　今日不能堕双血。
◎卷.32【边上作三首】贯休<br>　　山无绿兮水无清，风既毒兮沙亦腥。<br>　　胡儿走马疾飞鸟，联翩射落云中声。<br>　　阵云忽向沙中起，探得胡兵过辽水。<br>　　堪嗟护塞征戍儿，未战已疑身是鬼。<br>　　见说青冢穴，中有白野狐。时时出沙碛，向东而号呼。<br>　　号呼复号呼，画师图得无。
◎卷.33【送张拾遗赴施州司户】贯休<br>　　道之大道古太古，二字为名争莽卤。社稷安危在直言，<br>　　须历尧阶挝谏鼓。恭闻吾皇至圣深无比，推席却几听至理。<br>　　一言偶未合尧聪，贾生须看湘江水。<br>　　君不见顷者百官排闼赴延英，阳城不死存令名。<br>　　又不见仲尼遥奇司马子，珮玉垂绅合如此。<br>　　公乎公乎施之掾，江上春风喜相见。畏天之命复行行，<br>　　芙蓉为衣胜絁绢。好音入耳应非久，三峡闻猿莫回首。<br>　　且啜千年羹，醉巴酒。
◎卷.34【书倪氏屋壁三首】贯休<br>　　茶烹绿乳花映帘，撑沙苦笋银纤纤。<br>　　窗中山色青翠粘，主人于我情无厌。<br>　　白桑红椹莺咽咽，面揉玉尘饼挑雪。<br>　　将为数日已一月，主人于我特地切。<br>　　水娇草媚掩山路，睡槎鸳鸯如画作。<br>　　春光霭霭忽已暮，主人刚地不放去。
◎卷.35【续姚梁公坐右铭】贯休<br>　　善为尔诸身，行为尔性命。祸福必可转，莫悫言前定。<br>　　见人之得，如己之得，则美无不克。见人之失，如己之失，<br>　　是亨贞吉。反此之徒，天鬼必诛。福先祸始，好杀灭纪，<br>　　不得不止。守谦寡欲，善善恶恶，不得不作。无见贵热，<br>　　谄走蹩躠。无轻贱微，上下相依。古圣著书，矻矻孳孳。<br>　　忠孝信行，越食逾衣。生天地间，未或非假。身危彩虹，<br>　　景速奔马。胡不自强，将升玉堂。胡为自坠，言虚行伪。<br>　　艳殃尔寿须戒，酒腐尔肠须畏。励志须至，扑满必破。<br>　　非莫非于饰非，过莫过于文过。及物阴功，子孙必封。<br>　　无恃文学，是司奇薄。患随不忍，害逐无足。一此一彼，<br>　　谐宫合徵。亲仁下问，立节求己。恶木之阴匪阴，<br>　　盗泉之水匪水。世孚草草，能生几几。直须如冰如玉，<br>　　种桃种李。嫉人之恶，酬恩报义。忽己之慢，成人之美。<br>　　毋担虚誉，无背至理。恬和愻畅，冲融终始。<br>　　天人之行，尽此而已。丁宁丁宁，戴发含齿。
◎卷.36【上卢少卿觅千文】贯休<br>　　荆山有美玉，含华尚炳烂。堪为圣君玺，堪为圣君案。<br>　　草木润不凋，烟霞覆不散。野人到山下，仰视星辰畔。<br>　　倘或如栗黄，保之上霄汉。
◎卷.37【谢卢少卿惠千文】贯休<br>　　庐山有石镜，高倚无尘垢。昼景分烟萝，夜魄侵星斗。<br>　　苞含物象列，搜照鱼龙吼。寄谢天地间，毫端皆我有。<br>第八百二十八卷
◎卷.1【大蜀皇帝寿春节进尧铭舜颂二首·尧铭】贯休<br>　　金册昭昭，列圣孤标。仲尼有言，巍巍帝尧。承天眷命，<br>　　罔厥矜骄。四德炎炎，阶蓂不凋。永孚于休，垂衣飘飖。<br>　　吾皇则之，小心翼翼。秉阳亭毒，不遑暇食。土阶苔绿，<br>　　茅茨雪滴。君既天赋，相亦天锡。德輈金镜，以圣继圣。<br>　　汉高将将，太宗兵柄。吾皇则之，日新德盛。朽索六马，<br>　　罔坠厥命。熙熙蓼萧，块润风调。舞擎干羽，囿入刍荛。<br>　　既玉其叶，亦金其枝。叶叶枝枝，百工允釐。享国如尧，<br>　　不疑不疑。
◎卷.2【大蜀皇帝寿春节进尧铭舜颂二首·舜颂】贯休<br>　　高高历山，有黍有粟。皇皇大舜，合尧玄德。五典克从，<br>　　四门伊穆。大道将行，天下为公。临下有赫，选贤用能。<br>　　吾皇则之，无斁无逸。绥厥品汇，光光得一。千辐临顶，<br>　　十在随跸。大哉大同，为光为龙。吾皇则之，圣谋隆隆。<br>　　纳隍孜孜，考考切切。六宗是禋，五瑞斯列。排麟环凤，<br>　　披香立雪。四夷纳赆，九围有截。昔救世师，降生竺乾。<br>　　寿春亦然，万年万年。
◎卷.3【大蜀高祖潜龙日献陈情偈颂】贯休<br>　　有叟有叟，居岳之室。忽振金汤，下彼巉崒。闻蜀风景，<br>　　地宁得一。富人侯王，旦奭摩诘。龙角日角，紫气盘屈。<br>　　揭日月行，符汤禹出。天步孔艰，横流犯跸。穆穆蜀俗，<br>　　整整师律。髯发垂雪，忠贞贯日。四人苏活，万里丰谧。<br>　　无雨不膏，有露皆滴。有叟有叟，无实行实。一瓶一衲，<br>　　既朴且质。幸蒙顾盼，词暖恩郁。轩镜光中，愿如善吉。
◎卷.4【寄大愿和尚】贯休<br>　　道朗居太山，达磨住熊耳。手擎清凉月，灵光溢天地。<br>　　尽骑金师子，去世久已矣。吾师隐庐岳，外念全刳削。<br>　　掷孔圣之日月，相空王之橐籥。曾升麟德殿，谭无著，<br>　　赐衣三铢让不著。唯思红泉白石阁，因随裴楷离京索。<br>　　迩来便止于匡霍，瀑布千寻喷冷烟，旃檀一枝翘瘦鹤。<br>　　岘首故人清信在，千书万书取不诺。微人昔为门下人，<br>　　扣玄佩惠无边垠。自怜亦是师子子，未逾三载能嚬呻。<br>　　一从散席归宁后，溪寺更有谁相亲。青山古木入白浪，<br>　　赤松道士为东邻。焚香西望情何极，不及昙诜泪空滴。<br>　　桐江太守社中人，还送郄超米千石。宝书遽掩修章句，<br>　　万里空函亦何益。终须一替辟蛇人，未解融神出空寂。
◎卷.5【上顾大夫】贯休<br>　　碧海漾仙洲，骊珠外无宝。一岳倚青冥，群山尽如草。<br>　　君侯圣朝瑞，动只关玄造。谁云倚天剑，含霜在怀抱。<br>　　谁云青云险，门前是平道。洪民亦何幸，里巷清如扫。<br>　　至化无经纶，至神无祝祷。即应炳文柄，孤平去浩浩。<br>　　即应调鼎味，比屋堪封保。野人慕正化，来自海边岛。<br>　　经传髻里珠，诗学池中藻。闭门十馀载，庭杉共枯槁。<br>　　今朝投至鉴，得不倾肝脑。斯文如未精，归山更探讨。
◎卷.6【寒月送玄士入天台】贯休<br>　　之子逍遥尘世薄，格淡于云语如鹤。相见唯谈海上山，<br>　　碧侧青斜冷相沓。芒鞋竹杖寒冻时，玉霄忽去非有期。<br>　　僮担赤笼密雪里，世人无人留得之。想入红霞路深邃，<br>　　孤峰纵啸仙飙起。星精聚观泣海鬼，月涌薄烟花点水。<br>　　送君丁宁有深旨，好寻佛窟游银地。雪眉衲僧皆正气，<br>　　伊昔贞白先生同此意。若得神圣之药，即莫忘远相寄。
◎卷.7【上杜使君】贯休<br>　　为鱼须处海，为木须在岳。一登君子堂，顿觉心寥廓。<br>　　右听青女镜，左听宣尼铎。政术似蒲卢，诗情出冲漠。<br>　　从来苦清苦，近更加澹薄。讼庭何所有，一只两只鹤。<br>　　烟霞色拥墙，禾黍香侵郭。严霜与美雨，皆从二天落。<br>　　苍生苦疮痍，如何尽消削。圣君新雨露，更作谁恩渥。<br>　　即捉五色笔，密勿金銮角。即同房杜手，把乾坤橐籥。<br>　　休说卜圭峰，开门对林壑。
◎卷.8【送僧入马头山】贯休<br>　　马头宝峰，秀塞寒空。有叟有叟，真隐其中。无味醍醐，<br>　　亦非般若。白趾碧目，数百潇洒。苦竹大于杉，<br>　　白熊卧如马。金钟撼壑，布水喷瓦。芙蓉堂开峰月入，<br>　　岳精踏雪立屋下。伊余解攀缘，已是非常者。更有叟，<br>　　独往来，与我语。情无刚强，气透今古。竹笠援补，<br>　　芒鞋藤乳。北风倒人，干雪不聚，满头霜雪汤雪去。<br>　　汤雪去，无人及，空望真气江上立。
◎卷.9【上卢使君】贯休<br>　　夔龙在庙堂，虽然有佥议。苍生得父母，自是天之意。<br>　　鄱阳气候正，文物皆鲜媚。金镜有馀光，春风少闲地。<br>　　膺门倚寒碧，到者宁容易。宾从皆凤毛，爪牙悉猿臂。<br>　　楼台千万户，锦绣龙歌沸。大惠虫鸟全，至严龙虎畏。<br>　　可怜召伯树，婆娑不胜翠。诗搜日月华，道咽神仙味。<br>　　嘉树白雀来，祥烟甘露坠。中川一带香，□开幽邃地。<br>　　逸少情有馀，东山境不啻。恭闻圣天子，廊庙犹虚位。<br>　　应知黎庶心，只恐征书至。
◎卷.10【送颢雅禅师】贯休<br>　　霜锋擗石鸟雀聚，帆冻阴飙吹不举。芬陀利香释驎虎，<br>　　幡幢冒雪争迎取。春光主，芙蓉堂窄堆花乳，<br>　　手提金桴打金鼓。天花娉婷下如雨，狻猊座上师子语。<br>　　苦却乐，乐却苦，卢至黄金忽如土。
◎卷.11【和杨使君游赤松山】贯休<br>　　为郡三星无一事，龚黄意外扳乔松。日边扬历不争路，<br>　　云外苔藓须留踪。溪月未落漏滴滴，隼旟已入山重重。<br>　　扪萝盖输山屐伴，驻旆不见朝霞浓。乳猿剧黠挂险树，<br>　　露木翠脆生诸峰。初平谢公道非远，黯然物外心相逢。<br>　　石羊依稀龁瑶草，桃花仿佛开仙宫。终当归补吾君衮，<br>　　好山好水那相容。
◎卷.12【送崔使君】贯休<br>　　柳门柳门，芳草芊绵。日日日日，黯然黯然。<br>　　子牟恋阙归阙，王粲下楼相别。食实得地，颇淹岁月。<br>　　今朝天子在上，合雪必雪。况绛之牧，文行炳洁。<br>　　释谓缘因，久昵清尘。王嘉迎安，远狎遗民。嫓彼二子，<br>　　厥或相似。论文不文，话道无滓。士有贵逼，势不可遏。<br>　　麟步规矩，凤翥昂枿。岘首仁踪项频跋，商云乳麝香可撮，<br>　　望尘□□连紫闼。吾皇必用整乾坤，莫忘江头白头达。
◎卷.13【杜侯行】贯休<br>　　天目连天搏秀气，峥嵘作起新城地。德门钟秀光盛时，<br>　　三虎八龙皆世瑞。顷者天厖乱下鲸翻海，烽火崩腾照行在。<br>　　江表唯传君子营，剑冲牛斗疏真宰。金昆玉季轻三鼓，<br>　　煮海悬鱼臣节苦。雁影参差入瑞烟，荆花灿烂开仙圃。<br>　　我闻大中咸通真令主，相惟大杜兼小杜。<br>　　但能致君活国济生人，亦何必须踏金梯，折桂树。<br>　　宣宗懿宗调舜琴，大杜小杜为殷霖。出将入相兮功德深，<br>　　生人受赐兮直至今。杜侯兄弟继之后，璞玉浑金美腾口。<br>　　常言一呼百万何足云，终取封侯之印大如斗。<br>　　恭闻吾皇似尧禹，搜索贤良皆面睹。杜侯杜侯，<br>　　君傥修令德，克有终，即必还为大杜兼小杜。<br>　　人之戴兮天笔注，国之福兮天固祚。四海无波八表臣，<br>　　如今而后君看取。
◎卷.14【偶作五首】贯休<br>　　谁信心火多，多能焚大国。谁信鬓上丝，茎茎出蚕腹。<br>　　尝闻养蚕妇，未晓上桑树。下树畏蚕饥，儿啼亦不顾。<br>　　一春膏血尽，岂止应王赋。如何酷吏酷，尽为搜将去。<br>　　蚕蛾为蝶飞，伪叶空满枝。冤梭与恨机，一见一沾衣。<br>　　机生机，巧生巧，心镬烘烘日煎炒。闯蜀眉嚬游海岛，<br>　　扶桑椹熟金乌饱。金乌饱，飞复飞，四天下人眼眙眙。<br>　　孰云我轻薄，石头如何唤作玉。孰云我是非，<br>　　随邪逐恶又争得。古人终不事悠悠，一言道合死即休。<br>　　岂不见大鹏点翼盖十洲，是何之物鸣啾啾。<br>　　君子食即食，何必在珍华。小人食不食，纵食如泥沙。<br>　　清歌且莫唱，妙舞亦休夸。尔非凤炙麒麟肉，<br>　　焉能一挂于齿牙。去来去来归去来，红泉正洒芙蓉霞。<br>　　君不见金陵风台月榭烟霞光，如今五里十里野火烧茫茫。<br>　　君不见西施绿珠颜色可倾国，乐极悲来留不得。<br>　　君不见汉王力尽得乾坤，如何秋雨洒庙门。<br>　　铜台老树作精魅，金谷野狐多子孙。几许繁华几更改，<br>　　唯有尧舜周召丘轲似长在。坐看楼阁成丘墟，<br>　　莫话桑田变成海。吾有清凉雪山雪，天上人间常皎洁。<br>　　茫茫欲火欲烧人，惆怅无因为君说。
◎卷.15【山中作】贯休<br>　　山为水精宫，藉花无尘埃。吟狂岳似动，笔落天琼瑰。<br>　　伊余自乐道，不论才不才。有时鬼笑两三声，<br>　　疑是大谢小谢李白来。
◎卷.16【闻前王使君在泽潞居】贯休<br>　　为善无近名，窃名者得声不如心，诚哉是言也。<br>　　使君圣朝瑞，乾符初刺婺。德变人性灵，笔变人风土。<br>　　烟霞与虫鸟，和气将美雨。千里与万里，各各来相附。<br>　　信哉有良吏，玄谶应百数。古人古人自古人，<br>　　今日又见民歌六七袴。不幸大寇崩腾来，孤城势孤固难锢。<br>　　攀辕既不及，旌旆冲风露。大驾已西幸，飘零何处去。<br>　　婺人空悲哀，对生祠泣沾莓苔。忽闻暂寄河之北，<br>　　兵强四面无尘埃。唯祝銮舆早归来，用此咎繇仲虺才。<br>　　使四野雾廓，八纮镜开。皇天无亲，长与善邻，宜哉宜哉。
◎卷.17【将入匡山别芳昼二公二首（一作将入庐山别僧）】贯休<br>　　喷岚堆黛塞寒碧，窗前古雪如白石。<br>　　临岐约我来不来，若来须拨红霞觅。<br>　　红豆树间滴红雨，恋师不得依师住。<br>　　世情世界愁杀人，锦绣谷中归舍去。
◎卷.18【送杨秀才】贯休<br>　　北山峨峨香拂拂，翠涨青奔势巉崒。赤松君宅在其中，<br>　　紫金为墙珠作室。玻璃门外仙獓睡，幢节森森绛烟密。<br>　　水精帘卷桃花开，文锦娉婷众非一。抚长离，坎答鼓。<br>　　花姑吹箫，弄玉起舞。三万八千为半日，海涸鳌枯等闲睹。<br>　　爱共安期棋，苦识彭祖祖。有时朝玉京，红云拥金虎。<br>　　石桥亦是神仙住，白凤飞来又飞去。五云缥缈羽翼高，<br>　　世人仰望心空劳。
◎卷.19【别杜将军】贯休<br>　　伊余本是胡为者，采蕈锄茶在穷野。偶披蓑笠事空王，<br>　　馀力为文拟何谢。少年心在青云端，知音满地皆龙鸾。<br>　　遽逢天步艰难日，深藏溪谷空长叹。偶出重围遇英哲，<br>　　留我江楼经岁月。身隈玉帐香满衣，梦历金盆雨和雪。<br>　　东风来兮歌式微，深云道人召来归。燕辞大厦兮将何为，<br>　　濛濛花雨兮莺飞飞，一汀杨柳同依依。
◎卷.20【送梦上人归京】贯休<br>　　伊余龙钟归海涯，千山万水情自怡。梦公别我还上国，<br>　　江边惨执行迟迟。向我道云中觅伴未得伴，<br>　　又示我数首新诗尽是诗。只恐不如此，若如此如此，<br>　　即须天子知。萧萧金吹荆门口，槐菊斗黄落叶走。<br>　　前程胜事未可涯，但恐圭峰难入手。莲峰掌记韩拾遗，<br>　　雁行雍穆世所稀。二十年前即别离，凭师一话吟朝饥。
◎卷.21【问岳禅师疾】贯休<br>　　世病如山岳，世医皆拱手。道病如金锁，师遭锁锁否。<br>　　伊昔芙蓉颊，谈经似主涉。苏合昼氤氲，天花似飞蝶。<br>　　觉树垂实，魔辈刺疾。病也不问，终不皴膝。春光冉冉，<br>　　不上尔质。东风浩浩，谩入尔室。云何斯人，而有斯疾。
◎卷.22【上荆南府主三让德政碑】贯休<br>　　明明赫赫中兴主，动纳诸隍冠前古。四海英雄尽戢兵，<br>　　皆如圪圪天金柱。万姓多论政与德，请树丰碑似山岳。<br>　　一从寇灭二十年，琬琰雕镌赐重叠。荆州化风何卓异，<br>　　寡欲无为合天地。虽立贞碑与众殊，字字皆是吾皇意。<br>　　君侯捧碑西拜泣，臣且何人恩洊及。凤凰衔下雕龙文，<br>　　德昧政虚争敢立。函封三奏心匍匐，坚让此碑声盖国。<br>　　我恐江淹五色笔，作不立此碑之碑文不得。
◎卷.23【施万病丸】贯休<br>　　我闻昔有海上翁，须眉皎白尘土中。葫芦盛药行如风，<br>　　病者与药皆惺憁。药王药上亲兄弟，救人急于己诸体。<br>　　玉毫调御偏赞扬，金轮释梵咸归礼。贤守运心亦相似，<br>　　不吝亲亲拘子子。曾闻古德有深言，由来大士皆如此。
◎卷.24【甘雨应祈】贯休<br>　　春雨偶愆期，草木亦未觉。君侯不遑处，退食或闭阁。<br>　　东海浪滔滔，西江波漠漠。得不愿身为大虬，金其角，<br>　　玉其甲。一吸再喢，云平雾匝。华畅九有，清倾六合。<br>　　使不苏者苏，不足者足。情通上玄，如膏绵绵。有叟有叟，<br>　　鼓腹歌于道边。歌曰：“麦苗芃芃兮鶬鹒飞，<br>　　日出而作兮日入归，如彼草木兮雨露肥。古人三乐兮，<br>　　我乐多之。天之成兮，地之平兮。柘系黄兮，瓠叶青兮。<br>　　乳女啼兮，蒸黍馨兮。炙背扪虱兮，复何经营兮。
◎卷.25【寄韩团练】贯休<br>　　真宰动洪炉，万物皆消息。唯有三珠树，不用东风力。<br>　　君子天庙器，头骨何巉崱。海内久闻名，江西偶相识。<br>　　谁不有诗机，麟龙不解织。谁不有心地，兰茝不曾植。<br>　　多君二俱作，独立千仞壁。话道出先天，凭师动臻极。<br>　　青霄雁行律，红露荆花滴。偶然成远别，别后长相忆。<br>　　行至鄱阳郡，又见谢安石。留我遇残冬，身心苦恬寂。<br>　　江上春又至，引颈山空积。何日再相逢，天香满瑶席。
◎卷.26【春野作五首】贯休<br>　　闲步浅青平绿，流水征车自逐。<br>　　谁家挟弹少年，拟打红衣啄木。<br>　　山花雨打尽，满地如烂锦。远寻鹧鸪雏，拾得一团蕈。<br>　　大牛苦耕田，乳犊望似泣。万事皆天意，绿草头蕺蕺。<br>　　斜阳射破冢，髑髅半出地。不知谁氏子，独自作意气。<br>　　牛儿小，牛女少，抛牛沙上斗百草。鉏陇老人又太老，<br>　　薄烟漠漠覆桑枣，戴嵩醉后取次扫。
◎卷.27【深山逢老僧二首】贯休<br>　　衲衣线粗心似月，自把短锄锄榾柮。<br>　　青石溪边踏叶行，数片云随两眉雪。<br>　　山童貌顽名乞乞，放火烧畬采崖蜜。<br>　　担头何物带山香，一箩白蕈一箩栗。
◎卷.28【道情偈】贯休<br>　　草木亦有性，与我将不别。我若似草木，成道无时节。<br>　　世人不会道，向道却嗔道。伤嗟此辈人，宝山不得宝。
◎卷.29【怀二三朝友】贯休<br>　　伤心复伤心，流光似飞电。有惠骊龙十斛珠，<br>　　不如一见君子面。愁人复愁人，满眼皆埃尘。<br>　　有惠黄金一万斤，不如一见于仁人。我昔读诗书，<br>　　如今尽抛也。只记得田叔孟温舒，帝王满口呼长者。
◎卷.30【偶作】贯休<br>　　君子称一善，馨香遍九垓。小人妒一善，处处生嫌猜。<br>　　口如暴死人，铁尺拗不开。稂莠蚀田髓，积阴成冬雷。<br>　　因知咋舌人，千古空悠哉。
◎卷.31【义士行】贯休<br>　　先生先生不可遇，爱平不平眉斗竖。<br>　　黄昏雨雹空似黳，别我不知何处去。
◎卷.32【观怀素草书歌】贯休<br>　　张颠颠后颠非颠，直至怀素之颠始是颠。师不谭经不说禅，<br>　　筋力唯于草书朽。颠狂却恐是神仙，有神助兮人莫及。<br>　　铁石画兮墨须入，金尊竹叶数斗馀。半斜半倾山衲湿，<br>　　醉来把笔狞如虎。粉壁素屏不问主，乱拏乱抹无规矩。<br>　　罗刹石上坐伍子胥，蒯通八字立对汉高祖。<br>　　势崩腾兮不可止，天机暗转锋铓里。闪电光边霹雳飞，<br>　　古柏身中dg龙死。骇人心兮目眓瞁，顿人足兮神辟易。<br>　　乍如沙场大战后，断枪橛箭皆狼藉。又似深山朽石上，<br>　　古病松枝挂铁锡。月兔笔，天灶墨，斜凿黄金侧锉玉，<br>　　珊瑚枝长大束束。天马骄狞不可勒，东却西，南又北，<br>　　倒又起，断复续。忽如鄂公喝住单雄信，<br>　　秦王肩上bf著枣木槊。怀素师，怀素师，<br>　　若不是星辰降瑞，即必是河岳孕灵。固宜须冷笑逸少，<br>　　争得不心醉伯英。天台古杉一千尺，崖崩劁折何峥嵘。<br>　　或细微，仙衣半拆金线垂。或妍媚，桃花半红公子醉。<br>　　我恐山为墨兮磨海水，天与笔兮书大地，乃能略展狂僧意。<br>　　常恨与师不相识，一见此书空叹息。伊昔张渭任华叶季良，<br>　　数子赠歌岂虚饰，所不足者浑未曾道著其神力。<br>　　石桥被烧烧，良玉土不蚀，锥画沙兮印印泥。<br>　　世人世人争得测，知师雄名在世间，明月清风有何极。
◎卷.33【送卢舍人三首】贯休<br>　　一曰：劝君不用登岘首山，读羊祜碑，男儿事业须自奇。<br>　　此碑山头如日月，日日照人人不知。人不知，<br>　　青山白云徒尔为。<br>　　二曰：劝君登商山，不用觅商山皓，云深雪深骡马倒。<br>　　我愿终南太华变为金，吾后见之不为宝。我愿九州四海纸，<br>　　幅幅与君为谏草。使蹑卨践夔，逢轩见皞。日环五色，<br>　　是物得老，如此即商山皓。商山皓，君不用讨他，<br>　　他必来相讨。<br>　　三曰：君不见释梵诸天寿亿垓，天上人间去复来。<br>　　君又不见紫金为轮一千幅，宝洲□四皆臣伏。<br>　　轮王释梵作何因，只是弘隆重大乘福。自古皇王与贤哲，<br>　　顶敬心师刻金玉。报通三世释迦言，莫将梁武为题目。<br>　　君不见近代韦裴蒋与萧，文房书府师百僚。<br>　　代天理物映千古，布发掩泥非一朝。大哉释梵轮王璞，<br>　　已矣何人继先觉。行行珍重寄斯言，斯言不是寻常曲□。
◎卷.34【宿深村】贯休<br>　　行行一宿深村里，鸡犬丰年闹如市。<br>　　黄昏见客合家喜，月下取鱼戽塘水。
◎卷.35【黄莺】贯休<br>　　一种为春禽，花中开羽翼。如何此鸟身，便是黄金色。<br>　　黄金色，若逢竹实终不食。
◎卷.36【送越将归会稽】贯休<br>　　面如玉盘身八尺，燕语清狞战袍窄。古岳龙腥一匣霜，<br>　　江上相逢双眼碧。冉冉春光方婉娩，黯然别我归稽巘。<br>　　他年必帅邯郸儿，与我杀轻班定远。
◎卷.37【别仙客】贯休<br>　　巨鳌头缩翻仙翠，蟠桃烂落珊瑚地。<br>　　浪溅霓旌湿鹏翅，略别千年太容易。
◎卷.38【寒江上望】贯休<br>　　荒岸烧未死，白云痴不动。极目无人行，浪打取鱼笼。
◎卷.39【读唐史】贯休<br>　　我爱李景伯，内宴执良规。君臣道昭彰，天颜终熙怡。<br>　　大簸怕清风，糠秕缭乱飞。洪炉烹五金，黄金终自奇。<br>　　大哉为忠臣，舍此何所之。
◎卷.40【樵叟】贯休<br>　　樵父貌饥带尘土，自言一生苦寒苦。<br>　　担头担个赤瓷罂，斜阳独立濛笼坞。<br>第八百二十九卷
◎卷.1【春山行】贯休<br>　　重叠太古色，濛濛花雨时。好峰行恐尽，流水语相随。<br>　　黑壤生红黍，黄猿领白儿。因思石桥月，曾与故人期。
◎卷.2【送谏官南迁】贯休<br>　　危行危言者，从天落海涯。如斯为远客，始是好男儿。<br>　　瘴杂交州雨，犀揩马援碑。不知千万里，谁复识辛毗。
◎卷.3【怀香炉峰道人】贯休<br>　　常思峰顶叟，石窟土为床。日日先见日，烟霞多异香。<br>　　冥心同槁木，扫雪带微阳。终必相寻去，斯人不可忘。
◎卷.4【观李翰林真二首】贯休<br>　　日角浮紫气，凛然尘外清。虽称李太白，知是那星精。<br>　　御宴千钟饮，蕃书一笔成。宜哉杜工部，不错道骑鲸。<br>　　谁氏子丹青，毫端曲有灵。屹如山忽堕，爽似酒初醒。<br>　　天马难拢勒，仙房久闭扃。若非如此辈，何以傲彤庭。
◎卷.5【晚泊湘江作（一作晚泊湘江怀古）】贯休<br>　　烟浪漾秋色，高吟似有邻。一轮湘渚月，万古独醒人。<br>　　岸湿穿花远，风香祷庙频。只应谀佞者，到此不伤神。
◎卷.6【淮上逢故人】贯休<br>　　故园离乱后，十载始逢君。长恨南熏奏，寻常只自闻。<br>　　荒窗秋见岳，赤地夜生云。莫叹谋身晚，中兴正用文。
◎卷.7【读《杜工部集》二首】贯休<br>　　造化拾无遗，唯应杜甫诗。岂非玄域橐，夺得古人旗。<br>　　日月精华薄，山川气概卑。古今吟不尽，惆怅不同时。<br>　　甫也道亦丧，孤身出蜀城。彩毫终不撅，白雪更能轻。<br>　　命薄相如命，名齐李白名。不知耒阳令，何以葬先生。
◎卷.8【题简禅师院】贯休<br>　　机忘室亦空，静与沃洲同。唯有半庭竹，能生竟日风。<br>　　思山海月上，出定印香终。继后传衣者，还须立雪中。
◎卷.9【读刘得仁、贾岛集二首】贯休<br>　　二公俱作者，其奈亦迂儒。且有诸峰在，何将一第吁。<br>　　句还如菡萏，谁复赠襜褕。想得重泉下，依前与众殊。<br>　　役思曾冲尹，多言阻国亲。桂枝何所直，陋巷不胜贫。<br>　　马病唯汤雪，门荒劣有人。伊余吟亦苦，为尔一眉嚬。
◎卷.10【天台老僧】贯休<br>　　独住无人处，松龛岳色侵。僧中九十腊，云外一生心。<br>　　白发垂不剃，青眸笑转深。犹能指孤月，为我暂开襟。
◎卷.11【经费隐君旧宅】贯休<br>　　巉岩玉九株，秀湿掩苍梧。祥瑞久不出，羲轩消得无。<br>　　雨和高瀑浊，烧熁大槠枯。到此思归去，迢迢隔五湖。
◎卷.12【秋末怀旧山】贯休<br>　　昔住匡庐北，无人知姓名。侵云收谷粟，引蚁上柑橙。<br>　　寒雨雪兼落，枯林虎独行。谁能将白发，共向此中生。
◎卷.13【春过鄱阳湖】贯休<br>　　百虑片帆下，风波极目看。吴山兼鸟没，楚色入衣寒。<br>　　过此愁人处，始知行路难。夕阳沙岛上，回首一长叹。
◎卷.14【寄僧野和尚】贯休<br>　　鸟外更谁亲，诸峰即四邻。白头寒枕石，青衲烂无尘。<br>　　橡栗堆行径，猿猴绕定身。傥然重结社，愿作扫坛人。
◎卷.15【寄冯使君】贯休<br>　　端居碧云暮，好鸟啼红芳。满郭桃李熟，卷帘风雨香。<br>　　清吟绣段句，默念芙蓉章。未得归山去，频升谢守堂。
◎卷.16【寄紫阁隐者】贯休<br>　　积翠藏一叟，常思未得游。不知在岩下，为复在峰头。<br>　　苔上枯藤笐，泉淋破石楼。伊余更何事，不学此翁休。
◎卷.17【寄天台道友】贯休<br>　　大是清虚地，高吟到日晡。水声金磬乱，云片玉盘粗。<br>　　仙有遗踪在，人还得意无。石碑文不直，壁画色多枯。<br>　　冷立千年鹤，闲烧六一炉。松枝垂似物，山势秀难图。<br>　　紫府程非远，清溪径不迂。馨香柏上露，皎洁水中珠。<br>　　贤圣无他术，圆融只在吾。寄言桐柏子，珍重保之乎。
◎卷.18【旅中怀孙路】贯休<br>　　暮尘微雨收，蝉急楚乡秋。一片月出海，几家人上楼。<br>　　砌香残果落，汀草宿烟浮。唯有知音者，相思歌白头。
◎卷.19【贻世】贯休<br>　　至理不误物，悠悠自不明。黄金烧欲尽，白发火边生。<br>　　苦惑神仙cX，难收日月精。捕风兼系影，信矣不须争。
◎卷.20【览李秀才卷】贯休<br>　　香沐整山衣，开君一轴诗。吟当秋景苦，味出雪林迟。<br>　　经济几人到，工夫两鬓知。因嗟和氏泪，不是等闲垂。
◎卷.21【怀方干、张为】贯休<br>　　冥搜入仙窟，半夜水堂前。吾道只如此，古人多亦然。<br>　　萤沈荒坞雾，月苦绿梧蝉。因忆垂纶者，沧浪何处边。
◎卷.22【四皓图】贯休<br>　　何人图四皓，如语话唠唠。双鬓雪相似，是谁年最高。<br>　　溪苔连豹褥，仙酒污云袍。想得忘秦日，伊余亦合逃。
◎卷.23【怀白阁道侣】贯休<br>　　寒思白阁层，石屋两三僧。斜雪扫不尽，饥猿唤得应。<br>　　香然一字火，磬过数潭冰。终必相寻去，孤怀久不胜。
◎卷.24【读孟郊集】贯休<br>　　东野子何之，诗人始见诗。清刳霜雪髓，吟动鬼神司。<br>　　举世言多媚，无人师此师。因知吾道后，冷淡亦如斯。
◎卷.25【怀四明亮公】贯休<br>　　孤峰含紫烟，师住此安禅。不下便不下，如斯太可怜。<br>　　坐侵天井黑，吟久海霞蔫。岂觉尘埃里，干戈已十年。
◎卷.26【秋过钱塘江】贯休<br>　　巨浸东隅极，山吞大野平。因知吴相恨，不尽海涛声。<br>　　黑气腾蛟窟，秋云入战城。游人千万里，过此白髭生。
◎卷.27【上俞许二判官】贯休<br>　　近抛蓑笠者，急善遇休明。未省亲宗伯，焉能识正声。<br>　　病容经夏在，岳梦入秋并。无限林中意，今逢许郭倾。
◎卷.28【怀刘得仁】贯休<br>　　诗名动帝畿，身谢亦因诗。白日只如哭，皇天得不知。<br>　　旅坟孤fb岳，羸仆泣如儿。多少求名者，闻之泪尽垂。
◎卷.29【归故林后寄二三知己】贯休<br>　　昨别楚江边，逡巡早数年。诗虽清到后，人更瘦于前。<br>　　岸翠连乔岳，汀沙入坏田。何时重一见，谈笑有茶烟。
◎卷.30【春寄西山陈陶】贯休<br>　　搔首复搔首，孤怀草萋萋。春光已满目，君在西山西。<br>　　堑水成文去，庭柯擎翠低。所思不可见，黄鸟花中啼。
◎卷.31【秋末江行】贯休<br>　　四顾木落尽，扁舟增所思。云冲远烧出，帆转大荒迟。<br>　　天际霜雪作，水边蒿艾衰。断猿不堪听，一听亦同悲。
◎卷.32【送人归新罗】贯休<br>　　昨夜西风起，送君归故乡。积愁穷地角，见日上扶桑。<br>　　蜃气生初霁，潮痕匝乱荒。从兹头各白，魂梦一相望。
◎卷.33【思匡山贾匡（一作寒夜思庐山贾生）】贯休<br>　　山兄诗癖甚，寒夜更何为。觅句唯顽坐，严霜打不知。<br>　　石膏粘木屐，崖蜜落冰池。近见禅僧说，生涯胜往时。
◎卷.34【偶作】贯休<br>　　十载独扃扉，唯为二雅诗。道孤终不杂，头白更何疑。<br>　　句冷杉松与，霜严鼓角知。修心对闲镜，明月印秋池。
◎卷.35【赠方干】贯休<br>　　盛名与高隐，合近谢敷村。弟子已得桂，先生犹灌园。<br>　　垂纶侵海介，拾句历云根。白日升天路，如君别有门。
◎卷.36【渔父】贯休<br>　　一叶一竿竹，眉须雪欲零。陆应无祖业，香必是伊腥。<br>　　儿亦名鱼鹧，歌称我洞庭。回头深自愧，旧业近沧溟。
◎卷.37【题友人山居】贯休<br>　　卜居邻坞寺，魂梦又相关。鹤本如云白，君初似我闲。<br>　　月明僧渡水，木落火连山。从此天台约，来兹未得还。
◎卷.38【寄宋使君】贯休<br>　　寺倚乌龙腹，窗中见碧棱。空廊人画祖，古殿鹤窥灯。<br>　　风吼深松雪，炉寒一鼎冰。唯应谢内史，知此道心澄。
◎卷.39【怀武夷红石子二首】贯休<br>　　常思红石子，独自住山椒。窗外猩猩语，炉中姹姹娇。<br>　　乳香诸洞滴，地秀众峰朝。曾见奇人说，烟霞恨太遥。<br>　　弋者终何慕，高吟坐绿鳌。烧侵姜芋窖，僧与水云袍。<br>　　竹鞘畬刀缺，松枝猎箭牢。何时一相见，清话擘蟠桃。
◎卷.40【送人征蛮】贯休<br>　　七纵七擒处，君行事可攀。亦知磨一剑，不独定诸蛮。<br>　　树尽低铜柱，潮常沸火山。名须麟阁上，好去及瓜还。
◎卷.41【怀周朴、张为】贯休<br>　　二子无消息，多应各自耕。巴江思杜甫，漳水忆刘桢。<br>　　白发应全白，生涯作么生。寄书多不达，空念重行行。
◎卷.42【寄令狐郎中】贯休<br>　　雨打繁暑尽，放怀步微凉。绿苔狂似人，入我白玉堂。<br>　　堑鸟眠堪画，庭柽夜益香。唯应蕊宫子，时到虎溪傍。
◎卷.43【鄱阳道中作】贯休<br>　　鄱阳古岸边，无一树无蝉。路转他山大，砧驱乡思偏。<br>　　湖平帆尽落，天淡月初圆。何事尧云下，干戈满许田。
◎卷.44【归故林别知己】贯休<br>　　别离无古今，柳色向人深。万里长江水，平生不印心。<br>　　远书容北雁，赠别谢南金。愧勉青云志，余怀非陆沈。
◎卷.45【送僧游天台】贯休<br>　　囊空心亦空，城郭去腾腾。眼作么是眼，僧谁识此僧。<br>　　歇隈红树久，笑看白云崩。已有天台约，深秋必共登。
◎卷.46【咏竹根珓子】贯休<br>　　出处惭林薮，才微幸一阳。不缘怀片善，岂得近馨香。<br>　　节亦因人净，声从掷地彰。但令筋力在，永愿报时昌。
◎卷.47【砚瓦】贯休<br>　　浅薄虽顽朴，其如近笔端。低心蒙润久，入匣更身安。<br>　　应念研磨苦，无为瓦砾看。傥然仁不弃，还可比琅玕。
◎卷.48【水壶子】贯休<br>　　良匠曾陶莹，多居笔砚中。一从亲几案，常恐近儿童。<br>　　卓立澄心久，提携注意通。不应嫌器小，还有济人功。
◎卷.49【笔】贯休<br>　　莫讶书绅苦，功成在一毫。自从蒙管录，便觉用心劳。<br>　　手点时难弃，身闲架亦高。何妨成五色，永愿助风骚。
◎卷.50【棋】贯休<br>　　棋信无声乐，偏宜境寂寥。著高图暗合，势王气弥骄。<br>　　人事掀天尽，光阴动地销。因知韦氏论，不独为吴朝。
◎卷.51【夜对雪作寄友生】贯休<br>　　皓彩中宵合，开门失所踪。何年今夜意，共子在孤峰。<br>　　气射灯花落，光侵壁罅浓。唯君心似我，吟到五更钟。
◎卷.52【题惠琮律师院】贯休<br>　　苦节兼青目，公卿话有馀。唯传黄叶喻，还似白泉居。<br>　　猿拨孤云破，钟撞众木疏。社坛踪迹在，重结复何如。
◎卷.53【寄清泠山道人】贯休<br>　　常忆清泠子，深云种早禾。万缘虽不涉，一句子如何。<br>　　踪迹诸峰匝，衣裳老虱多。江头无事也，终必到烟萝。
◎卷.54【秋尽途中作】贯休<br>　　行行芳草歇，潭岛叶纷纷。山色路无尽，砧声客强闻。<br>　　残阳曜极野，黑水浸空坟。那得无乡思，前程入楚云。
◎卷.55【秋居寄王相公三首】贯休<br>　　禅林蝉□落，地燥可生苔。好句慵收拾，清风作么来。<br>　　饼唯餐喜悦，社已得宗雷。还似山中日，柴门更不开。<br>　　松声高似瀑，药熟色如花。谁道全无病，时犹不在家。<br>　　山童舂菽粉，园叟送银瓜。谁访孙弘阁，谈玄到日斜。<br>　　气与非常合，常人争得知。直须穷到底，始是出家儿。<br>　　阁雀衔红粟，邻僧背古碑。只应王与谢，时有沃州期。
◎卷.56【读《玄宗幸蜀记》】贯休<br>　　宋璟姚崇死，中庸遂变移。如何游万里，只为一胡儿。<br>　　泣溻乾坤色，飘零日月旗。火从龙阙起，泪向马嵬垂。<br>　　始忆张丞相，全师郭子仪。百官皆剽劫，九庙尽崩隳。<br>　　尘扑银轮暗，雷奔栈阁危。幸臣方赐死，野老不胜悲。<br>　　及溜飘沦日，行宫寂寞时。人心虽未厌，天意亦难知。<br>　　圣两归丹禁，承乾动四夷。因知纳谏诤，始是太平基。<br>第八百三十卷
◎卷.1【闻征四处士】贯休<br>　　一诏群公起，移山四海闻。因知丈夫事，须佐圣明君。<br>　　白酒全倾瓮，蒲轮半载云。从兹居谏署，笔砚几人焚。
◎卷.2【送友人下第游边】贯休<br>　　失意穷边去，孤城值晚春。黑山霞不赤，白日鬼随人。<br>　　角咽胡风紧，沙昏碛月新。明时至公在，回首莫因循。
◎卷.3【寄匡山纪公】贯休<br>　　锦绣谷中人，相思入梦频。寄言无别事，琢句似终身。<br>　　书卷须求旨，须根易得银。斯言如不惑，千里亦相亲。
◎卷.4【闻无相道人顺世五首】贯休<br>　　一事不经营，孤峰长老情。惟餐橡子饼，爱说道君兄。<br>　　池藕香狸掘，山神白日行。又闻行脚也，何处化群生。<br>　　自昔寻师日，颠峰绝顶头。虽闻不相似，特地使人愁。<br>　　庭树雪摧残，上有白獮猴。大哉法中龙，去去不可留。<br>　　常思将道者，高论地炉傍。迂谈无世味，夜深山木僵。<br>　　下山遭离乱，多病惟深藏。一别三十年，烟水空茫茫。<br>　　石霜既顺世，吾师亦不住。杉桂有猩猩，糠秕无句句。<br>　　土肥多孟蕨，道老如婴孺。莫比优昙花，斯人更难遇。<br>　　百千万亿偈，共他勿交涉。所以那老人，密传与迦叶。<br>　　吾师得此法，不论劫不劫。去矣不可留，无踪若为蹑。
◎卷.5【苦热】贯休<br>　　松桂枝不动，阳乌飞半天。稻麻须结实，沙石欲生烟。<br>　　毒气仍干扇，高枝不立蝉。旧山多积雪，归去是何年。
◎卷.6【鄂渚赠祥公】贯休<br>　　寂寥堆积者，自为是高僧。客远何人识，吟多冷病增。<br>　　松烟青透壁，雪气细吹灯。犹赖师于我，依依非面朋。
◎卷.7【怀武昌栖一二首】贯休<br>　　常忆能吟一，房连古帝墟。无端多忤物，唯我独知渠。<br>　　病愈囊空后，神清木落初。只因烽火起，书札自兹疏。<br>　　清风江上月，霜洒月中砧。得句先呈佛，无人知此心。<br>　　寂寥从鬼出，苍翠到门深。惟有双峰寺，时时独去寻。
◎卷.8【寒食郊外】贯休<br>　　寒食将吾族，相随过石溪。冢花沾酒落，林鸟学人啼。<br>　　白水穿芜疾，新霞出雾低。不堪回首望，家在赤松西。
◎卷.9【送道士归天台】贯休<br>　　道高留不住，道去更何云。举世皆趋世，如君始爱君。<br>　　径侵银地滑，瀑到石城闻。它日如相忆，金桃一为分。
◎卷.10【经孟浩然鹿门旧居二首】贯休<br>　　孟子终焉处，游人得得过。dz深黄狖小，地暖白云多。<br>　　孔圣嗟大谬，玄宗争奈何。空馀岘山色，千古共嵯峨。<br>　　花落谷莺啼，精灵安在哉。青山不可问，永日独裴回。<br>　　冢穴应藏虎，荒碑只见苔。伊余亦惆怅，昨日郢城回。
◎卷.25【春送禅师归闽中】贯休<br>　　春色满三湘，送师还故乡。穿霞逢黑yU，乞食得红姜。<br>　　大化宗门辟，孤禅海树凉。傥为新句偈，寄我亦何妨。
◎卷.26【途中逢周朴】贯休<br>　　东西南北路，相遇共兴哀。世浊无知己，子从何处来。<br>　　菊衰芳草在，程远宿烟开。傥遇中兴主，还应不用媒。
◎卷.27【避寇山中作】贯休<br>　　山翠碧嵯峨，攀牵去者多。浅深俱得地，好恶未知他。<br>　　有草皆为户，无人不荷戈。相逢空怅望，更有好时么。
◎卷.28【避寇上唐台山】贯休<br>　　苍黄缘鸟道，峰胁见楼台。柽桂香皆滴，烟霞湿不开。<br>　　僧高眉半白，山老石多摧。莫问尘中事，如今正可哀。
◎卷.29【题峄桐律师院】贯休<br>　　律中麟角者，高淡出尘埃。芳草不曾触，几生如此来。<br>　　壑风吹磬断，杉露滴花开。如结林中社，伊余亦愿陪。
◎卷.30【上冯使君渡水僧障子】贯休<br>　　跣足拄巴藤，潺湲渡几曾。尽权无著印，不是等闲僧。<br>　　熊耳应初到，牛头始去登。画来偏觉好，将寄柳吴兴。
◎卷.31【秋夜玩月怀玉霄道士】贯休<br>　　光异磨砻出，轮非雕斫成。今宵刚道别，举世勿人争。<br>　　征妇砧添怨，诗人哭到明。惟宜华顶叟，笙磬有馀声。
◎卷.32【上杭州令狐使君】贯休<br>　　颜冉德无邻，分忧浙水滨。爱山成大癖，求瘼似诸身。<br>　　视事奸回尽，登楼海岳春。野人如有幸，应得见陶钧。
◎卷.33【怀诸葛珏二首】贯休<br>　　诸葛子作者，诗曾我细看。出山因觅孟，踏雪去寻韩。<br>　　谬独哭不错，常流饮实难。知音知便了，归去旧江干。<br>　　羸马与羸童，微吟冒北风。店孤僧共歇，日落思无穷。<br>　　囊草无非刺，魏人那识公。莺花五陵道，去去与谁同。
◎卷.34【怀钱唐罗隐、章鲁封】贯休<br>　　二子依公子，鸡鸣狗盗徒。青云十上苦，白发一茎无。<br>　　风涩潮声恶，天寒角韵孤。别离千万里，何以慰荣枯。
◎卷.35【送沈侍郎】贯休<br>　　从知无远近，木落去闽城。地入无诸俗，冠峨甲乙精。<br>　　山多高兴乱，江直好风生。俭府清无事，唯应荐祢衡。
◎卷.36【题宿禅师院】贯休<br>　　身闲心亦然，如此已多年。语淡不著物，茶香别有泉。<br>　　古衣和藓衲，新偈几人传。时说秋归梦，孤峰在海边。
◎卷.37【秋晚泊石头驿有寄】贯休<br>　　萧索漳江北，何人慰寂寥。北风人独立，南国信空遥。<br>　　烧坞新云白，渔家众木凋。所思不可见，行雁在青霄。
◎卷.38【别卢使君】贯休<br>　　杜宇声声急，行行楚水濆。道无裨政化，行处傲孤云。<br>　　幸到膺门下，频蒙俸粟分。诗虽曾引玉，棋数中埋军。<br>　　山好还寻去，恩深岂易云。扇风千里泰，车雨九重闻。<br>　　晴雾和花气，危樯鼓浪文。终期陶铸日，再见信陵君。
◎卷.39【秋夜吟】贯休<br>　　如愚复爱诗，木落即眠迟。思苦香消尽，更深笔尚随。<br>　　饥童舂赤黍，繁露洒乌椑。看却龙钟也，归山是底时。
◎卷.40【桐江闲居作十二首】贯休<br>　　木落雨翛翛，桐江古岸头。拟归仙掌去，刚被谢公留。<br>　　猛烧侵茶坞，残霞照角楼。坐来还有意，流水面前流。<br>　　香刹通真观，楼台倚郡城。阴森古树气，粗淡老僧情。<br>　　壁画连山润，仙钟扣月清。何须结西社，大道本无生。<br>　　静室焚檀印，深炉烧铁瓶。茶和阿魏暖，火种柏根馨。<br>　　数只飞来鹤，成堆读了经。何妨似支遁，骑马入青冥。<br>　　不问赓桑子，唯师妙吉祥。等闲眠片石，不觉到斜阳。<br>　　独自收槠叶，教童探柏瓤。王孙莫指笑，淡泊味还长。<br>　　诗琢冰成句，多将大道论。人谁知此意，日日只关门。<br>　　乳鼠穿荒壁，溪龟上净盆。因知无事贵，言外更无言。<br>　　红黍饭溪苔，清吟茗数杯。只应唯道在，无意俟时来。<br>　　树叠藏仙洞，山蒸足爆雷。从他嫌复笑，门更不曾开。<br>　　蝉急野萧萧，山中信屡招。树香烹菌术，诗□□琼瑶。<br>　　诸境教人认，荒榛引烧烧。吾皇礼金骨，谁□美南朝。<br>　　露滴滴蘅茅，秋成爽气交。霜椑如蜜裹，□□似盐苞。<br>　　浮藓侵蛩穴，微阳落鹤巢。还如山里日，门更绝人敲。<br>　　堑鸟毛衣别，频来似爱吟。萧条秋病后，斑驳绿苔深。<br>　　珠翠笼金像，风泉洒玉琴。孰知吾所适，终不是心心。<br>　　芙蓉峰里居，关闭复何如。白玃兼花鹿，多年不见渠。<br>　　红泉香滴沥，丹桂冷扶疏。唯有西溪叟，时时到弊庐。<br>　　忆在山中日，为僧鬓欲衰。一灯常到晓，十载不离师。<br>　　水汲冰溪滑，钟撞雪阁危。从来多自省，不学拟何为。<br>　　囊非扑满器，门更绝人过。土井连冈冷，风帘迸叶多。<br>　　村童顽似铁，山菜硬如莎。唯有前山色，窗中无奈何。
◎卷.41【寄冯使君】贯休<br>　　山风与霜气，浩浩满松枝。永日烧杉子，无人共此时。<br>　　为文攀讽谏，得道在毫厘。唯有桐江守，常怜志不卑。
◎卷.42【经栖白旧院二首】贯休<br>　　竺卿何处去，触目尽凄凉。不见中秋月，空馀一炷香。<br>　　残花飘暮雨，枯叶盖啼螀。谁礼新坟塔，萧条渭水傍。<br>　　国宝还亡一，时多李德林。故人卿相泣，承制渥恩深。<br>　　旧藁谁收得，空堂影似吟。裴回不能去，寒日下西岑。
◎卷.43【赠李祐道人（一作赠道士）】贯休<br>　　闒茸复埃尘，难亲复易亲。皆疑有仙术，问著却愁人。<br>　　只是耽浮蚁，曾云见泣麟。相逢先合手，浑似有前因。
◎卷.44【赠景和尚院】贯休<br>　　藏经看几遍，眉有数条霜。万境心都泯，深冬日亦长。<br>　　窗虚花木气，衲挂水云乡。时说秋归梦，峰头雪满床。
◎卷.45【上宋使君】贯休<br>　　折桂文如锦，分忧力若春。位高空倚命，诗妙古无人。<br>　　有感禾争熟，无私吏尽贫。野人如有幸，应得见陶钧。
◎卷.46【离乱后寄九峰和尚二首】贯休<br>　　乱后知深隐，庵应近石楼。异香因雪歇，仙果落池浮。<br>　　诗老全抛格，心空未到头。还应嫌笑我，世路独悠悠。<br>　　萧洒复萧洒，松根独据梧。瀑冰吟次折，远烧坐来无。<br>　　老ch寒披衲，孤云静入厨。不知知我否，已到不区区。
◎卷.47【送黄宾于赴举】贯休<br>　　冬暮雨霏霏，行人喜可稀。二阶□夜雪，亚圣在春闱。<br>　　马疾顽童远，山荒冻叶飞。□师无一事，应见丽龟归。
◎卷.48【题灵溪畅公墅】贯休<br>　　境清僧格冷，新斩古林开。旧隐还如此，令人来又来。<br>　　岚飞黏似雾，茶好碧于苔。但使心清净，从渠岁月催。
◎卷.49【送高九经赴举】贯休<br>　　回也曾言志，明君则事之。中兴今若此，须去更何疑。<br>　　志列秋霜好，忠言剧谏奇。陆机游洛日，文举荐衡时。<br>　　虎迹商山雪，云痕岳庙碑。夫君将潦倒，一说向深知。
◎卷.50【东西二林寺流水】贯休<br>　　水尔何如此，区区矻矻流。墙墙边沥沥，砌砌下啾啾。<br>　　味不卑于乳，声常占得秋。崩腾成大瀑，落托出深沟。<br>　　远历神仙窟，高淋竹树头。数家舂碓磑，几处浴猿猴。<br>　　共月穿峰罅，喧僧睡石楼。派通天宇阔，溜入楚江浮。<br>　　为润知何极，无边始自由。好归江海里，长负济川舟。
◎卷.51【送王贞白重试东归】贯休<br>　　心苦酬心了，东归谢所知。可怜重试者，如折两三枝。<br>　　雨毒逢花少，山多爱马迟。此行三可羡，正值倒戈时。
◎卷.52【早秋即事寄冯使君】贯休<br>　　金脉火初微，开门竹杖随。此身全是病，今日更嗔谁。<br>　　落叶峥嵘处，诸峰爽拔时。唯思棠树下，高论入圆伊。
◎卷.53【赠景和尚院】贯休<br>　　貌古眉如雪，看经二十霜。寻常对诗客，只劝疗心疮。<br>　　炭火邕湖滢，山晴紫竹凉。怡然无一事，流水自汤汤。
◎卷.54【寄西山胡汾】贯休<br>　　待价欲要君，山前独灌园。虽然不识面，要且已消魂。<br>　　鹿睡红霞影，泉淋白石门。伊余心更苦，何日共深论。
◎卷.55【题师颖和尚院】贯休<br>　　师院清无敌，师心智不知。腊高清眼细，闲甚白云卑。<br>　　煮茗然枫枿，泥墙札祖碑。爱师终不及，谩住许多时。
◎卷.56【游云顶山晚望】贯休<br>　　云顶聊一望，山灵草木奇。黔南在何处，堪笑复堪悲。<br>　　菊歇香未歇，露繁蝉不饥。明朝又西去，锦水与峨眉。
◎卷.57【刘相公见访】贯休<br>　　千骑拥朱轮，香尘岂是尘。如何补衮服，来看衲衣人。<br>　　庄叟因先觉，空王有宿因。对花无俗态，爱竹见天真。<br>　　欹枕松窗迥，题墙道意新。戒师惭匪什，都讲更胜询。<br>　　桃熟多红璺，茶香有碧筋。高宗多不寐，终是梦中人。
◎卷.58【寄赤松舒道士二首】贯休<br>　　不见高人久，空令鄙吝多。遥思青嶂下，无那白云何。<br>　　子爱寒山子，歌惟乐道歌。会应陪太守，一日到烟萝。<br>　　余亦如君也，诗魔不敢魔。一餐兼午睡，万事不如他。<br>　　雨阵冲溪月，蛛丝罥砌莎。近知山果熟，还拟寄来么。
◎卷.59【鄂渚逢杨赞禹】贯休<br>　　流浪兵荒苦，相思岁月阑。理惟通至道，人或谓无端。<br>　　烧猛湖烟赤，窗空雪月寒。知音不可见，始为一吟看。
◎卷.60【别性空禅师】贯休<br>　　积翠迸一瀑，红霞碧雾开。方寻此境去，莫问几时回。<br>　　荡桨入檐石，思诗闻早雷。唯师心似我，欲近不然灰。
◎卷.61【送胡处士】贯休<br>　　不名兼不利，相遇海西濆。白字未干发，清时错爱云。<br>　　头巾多酒气，竹杖有苔文。久积希颜意，林中又送君。
◎卷.62【寄澜公二首】贯休<br>　　小一头应白，孤高住歙城。不知安乐否，何以近无生。<br>　　烧逼鸿行侧，风干雪朕清。途中逢此信，珍重未精诚。<br>　　荒乱抛深隐，飘零远寓居。片云无定所，得力是逢渠。<br>　　瀑灂群公社，江崩古帝墟。终期再相见，招手复何如。
◎卷.63【寄栖一上人】贯休<br>　　花堑接沧洲，阴云闲楚丘。雨声虽到夜，吟味不如秋。<br>　　古屋藏花鸽，荒园聚乱流。无机心便是，何用话归休。
◎卷.64【送僧之湖南】贯休<br>　　湘水万馀里，师游芳草生。登山乞食后，无伴入云行。<br>　　宿雨和花落，春牛拥雾耕。不知今夜月，何处听猿声。
◎卷.65【秋末寄张侍郎】贯休<br>　　静坐黔城北，离仁半岁强。雾中红黍熟，烧后白云香。<br>　　多病如何好，无心去始长。寂寥还得句，溪上寄三张。
◎卷.66【古塞曲三首】贯休<br>　　单于烽火动，都护去天涯。别赐黄金甲，亲临白玉除。<br>　　塞垣须静谧，师旅审安危。定远条支宠，如今胜古时。<br>　　方见将军贵，分明对冕旒。圣恩如远被，狂虏不难收。<br>　　臣节唯期死，功勋敢望侯。终辞修里第，从此出皇州。<br>　　百万精兵动，参差便渡辽。如何好白日，亦照此天骄。<br>　　远树深疑贼，惊蓬迥似雕。凯歌何日唱，碛路共天遥。
◎卷.67【古塞下曲七首】贯休<br>　　下营依遁甲，分帅把河隍。地使人心恶，风吹旗焰荒。<br>　　搜山得探卒，放火猎黄羊。唯有南飞雁，声声断客肠。<br>　　归去是何年，山连逻逤川。苍黄曾战地，空阔养雕天。<br>　　旗插蒸沙堡，枪担卓槊泉。萧条寒日落，号令彻穷边。<br>　　虏寇日相持，如龙马不肥。突围金甲破，趁贼铁枪飞。<br>　　汉月堂堂上，胡云惨惨微。黄河冰已合，犹未送征衣。<br>　　南北惟堪恨，东西实可嗟。常飞侵夏雪，何处有人家。<br>　　风刮阴山薄，河推大岸斜。只应寒夜梦，时见故园花。<br>　　不是将军勇，胡兵岂易当。雨曾淋火阵，箭又中金疮。<br>　　铁岭全无土，豺群亦有狼。因思无战日，天子是陶唐。<br>　　榆叶飘萧尽，关防烽寨重。寒来知马疾，战后觉人凶。<br>　　烧逐飞蓬死，沙生毒雾浓。谁能奏明主，功业已堪封。<br>　　万战千征地，苍茫古塞门。阴兵为客祟，恶酒发刀痕。<br>　　风落昆仑石，河崩苜蓿根。将军更移帐，日日近西蕃。
◎卷.68【古塞上曲七首】贯休<br>　　幽并儿百万，百战未曾输。蕃界已深入，将军仍远图。<br>　　月明风拔帐，碛暗鬼骑狐。但有东归日，甘从筋力枯。<br>　　中军杀白马，白日祭苍苍。号变旗幡乱，鼙干草木黄。<br>　　朔云含冻雨，枯骨放妖光。故国今何处，参差近鬼方。<br>　　白雁兼羌笛，几年垂泪听。阴风吹杀气，永日在青冥。<br>　　远戍秋添将，边烽夜杂星。嫖姚头半白，犹自看兵经。<br>　　久雨始无尘，边声四散闻。浸河荒寨柱，吹角白头军。<br>　　战马龁腥草，乌鸢识阵云。征人心力尽，枯骨更遭焚。<br>　　帐幕侵奚界，凭陵未可涯。擒生行别路，寻箭向平沙。<br>　　赤落蒲桃叶，香微甘草花。不堪登陇望，白日又西斜。<br>　　地角天涯外，人号鬼哭边。大河流败卒，寒日下苍烟。<br>　　杀气诸蕃动，军书一箭传。将军莫惆怅，高处是燕然。<br>　　山接胡奴水，河连勃勃城。数州今已伏，此命岂堪轻。<br>　　碛吼旄头落，风干刁斗清。因嗟李陵苦，只得没蕃名。
◎卷.69【古出塞曲三首】贯休<br>　　扫尽狂胡迹，回头望故关。相逢惟死斗，岂易得生还。<br>　　纵宴参胡乐，收兵过雪山。不封十万户，此事亦应闲。<br>　　玉帐将军意，殷勤把酒论。功高宁在我，阵没与招魂。<br>　　塞色干戈束，军容喜气屯。男儿今始是，譀出玉关门。<br>　　回首陇山头，连天草木秋。圣君应入梦，半路遣封侯。<br>　　水不担阴雪，柴令倒戍楼。归来麟阁上，春色满皇州。
◎卷.70【闻赤松舒道士下世（东阳未乱前相别）】贯休<br>　　地变贤人丧，疮痍不可观。一闻消息苦，千种破除难。<br>　　阴骘那虚掷，深山近始安。玄关评兔角，玉器琢鸡冠。<br>　　傲野高难狎，融怡美不殚。冀迎新渥泽，遽逐逝波澜。<br>　　蜕壳埋金隧，飞精驾锦鸾。倾摧千仞壁，枯歇一株兰。<br>　　仙庙诗虽继，苔墙篆必鞔。烟霞成片黯，松桂著行干。<br>　　影拄溪流咽，堂扃隙月寒。寂寥遗药犬，缥缈想琼竿。<br>　　伊昔相寻远，留连几尽欢。论诗花作席，炙菌叶为盘。<br>　　彭伉心相似，承祯趣一般。琴弹溪月侧，棋次砌云残。<br>　　倏忽成千古，飘零见百端。荆襄春浩浩，吴越浪漫漫。<br>　　已矣红霞子，空留白石坛。无弦亦须绝，回首一长叹。
◎卷.71【赠抱麻刘舍人】贯休<br>　　郡政今良吏，门风古缙绅。万年唐社稷，一个哭麻人。<br>　　愤烈身先死，敷扬气益贞。天乎资大宝，泰矣见忠臣。<br>　　得罪钟多故，投荒岂是迍。玉寒方重涩，松古更青皴。<br>　　鹏cR宁唯白，龙多岂止荀。道孤梳有雪，恩重泪盈巾。<br>　　喻蜀须凭草，成周必仗仁。三峰宵旰切，万里渥恩新。<br>　　赋鵩言无累，依刘德有邻。风期仁祖帽，鼠讶史云尘。<br>　　禅叟知何幸，玄谈有宿因。双溪逢陆海，荆渚遇平津。<br>　　落日愁闻笛，何人为吐茵。生徒希匠化，寰海仰经纶。<br>　　疾愈蝉声老，年丰雨滴频。刘虬师弟子，时喜一相亲。<br>第八百三十一卷
◎卷.1【夜寒寄卢给事二首】贯休<br>　　刻羽流商否，霜风动地吹。迩来唯自惜，知合是谁知。<br>　　堑雪消难尽，邻僧睡太奇。知音不可得，始为一吟之。<br>　　心苦味不苦，世衰吾道微。清如吞雪雹，谁把比珠玑。<br>　　作者相收拾，常人任是非。旧居沧海上，归去即应归。
◎卷.2【送叶蒙赴举】贯休<br>　　年年屈复屈，惆怅曲江湄。自古身荣者，多非年少时。<br>　　空囊投刺远，大雪入关迟。来岁还公道，平人不用疑。
◎卷.3【闻王慥常侍卒三首】贯休<br>　　世乱君巡狩，清贤又告亡。星辰皆有角，日月略无光。<br>　　金柱连天折，瑶阶被贼荒。令人转惆怅，无路问苍苍。<br>　　宗社运微衰，山摧甘井枯。不知千载后，更有此人无。<br>　　政入龚黄甲，诗轻沈宋徒。受恩酬未得，不觉只长吁。<br>　　傥在扶天步，重兴古国风。还如齐晏子，再见狄梁公。<br>　　棠树梅溪北，佳城舜庙东。谁修循吏传，对此莫匆匆。
◎卷.4【秋晚野步】贯休<br>　　藤屦兼闽竹，吟行一水傍。树凉蝉不少，溪断路多荒。<br>　　烧岳阴风起，田家浊酒香。登高吟更苦，微月出苍茫。
◎卷.5【闻大愿和尚顺世三首】贯休<br>　　王室今如毁，仍闻丧我师。古容图得否，内院去无疑。<br>　　岳鬼月中哭，松龛雪次隳。直须文五色，始可立高碑。<br>　　邺卫松杉外，芝兰季孟间。尽希重诏出，只待六龙还。<br>　　不疾成千古，令焚动四山。感恩终有泪，遥寄水潺潺。<br>　　师禀尽名卿，孤峰老称情。若游三点外，争把七贤平。<br>　　苦雾埋空室，啼猿有咽声。今朝益惆怅，曾沐下床迎。
◎卷.6【闻叶蒙及第】贯休<br>　　忆昨送君诗，平人不用疑。吾徒若不得，天道即应私。<br>　　尘土茫茫晓，麟龙草草骑。相思不可见，又是落花时。
◎卷.7【送僧之灵夏】贯休<br>　　旧识为边帅，师游胜事兼。连天唯白草，野饼有红盐。<br>　　蕃近风多勃，河浑碛半淹。因知心似月，处处有人瞻。
◎卷.8【书无相道人庵】贯休<br>　　造化太茫茫，端居紫石房。心遗无句句，顶处有霜霜。<br>　　白鹿眠枯叶，清泉洒毳囊。寄言疑未决，须道雪溪旁。
◎卷.9【明进士北斋避暑】贯休<br>　　相访多冲雨，由来德有邻。卷帘繁暑退，湿树一蝉新。<br>　　道在谁为主，吾衰自有因。只应江海上，还作狎鸥人。
◎卷.10【晚春寄吴融、于竞二侍郎】贯休<br>　　白头为远客，常忆白云间。只觉老转老，不知闲是闲。<br>　　花含宜细雨，室冷是深山。唯有霜台客，依依是往还。
◎卷.11【喜不思上人来】贯休<br>　　沃州那不住，一别许多时。几度怀君夜，相逢出梦迟。<br>　　瓶担千丈瀑，偈是七言诗。若向罗浮去，伊余亦愿随。
◎卷.12【秋怀赤松道士】贯休<br>　　仙观在云端，相思星斗寒。常怜呼鹤易，却恨见君难。<br>　　石罅青蛇湿，风榸白菌干。终期花月下，坛上听君弹。
◎卷.13【送刘逖赴闽辟】贯休<br>　　离乱生涯尽，依刘是见机。从来吟太苦，不得力还稀。<br>　　路入闽山熟，江浮瘴雨肥。何须折杨柳，相送已依依。
◎卷.14【苦雨中作】贯休<br>　　通宵复连夕，其状只如倾。却遣思山者，忽然嫌水声。<br>　　好花飘草尽，古壁欲云生。不奈天难问，迢迢远客情。
◎卷.15【送僧归日本】贯休<br>　　焚香祝海灵，开眼梦中行。得达即便是，无生可作轻。<br>　　流黄山火著，碇石索雷鸣。想到夷王礼，还为上寺迎。
◎卷.16【赠信安郑道人】贯休<br>　　貌古似苍鹤，心清如鼎湖。仍闻得新义，便欲注阴符。<br>　　点化金常有，闲行影渐无。杳兮中便是，应不食菖蒲。
◎卷.17【送吏部刘相公除东川】贯休<br>　　帝念梓州民，年年战伐频。山川无草木，烽火没烟尘。<br>　　政乱皆因乱，安人必藉仁。皇天开白日，殷鼎辍诚臣。<br>　　一日离君侧，千官送渭滨。酒倾红琥珀，马控白骐驎。<br>　　渥泽番番降，壶浆处处陈。旌幢山色湿，邛僰鸟啼新。<br>　　帟幕还名俭，良医始姓秦。军雄城似岳，地变物含春。<br>　　白必侵双鬓，清应诫四邻。吾皇重命相，更合是何人。
◎卷.18【送智光禅伯】贯休<br>　　万事归一衲，曹溪初去寻。从来相狎辈，尽不是知音。<br>　　乞食林花落，穿云翠巘深。终希重一见，示我祖师心。
◎卷.19【夜对雪寄杜使君】贯休<br>　　片片含天意，纷纷势莫拘。洒于诸瑞后，忧恐一冬无。<br>　　鹤凚声偏密，风焦片益粗。冷牵人梦转，清逼瘴根徂。<br>　　扫径僧倾笠，为诗士弃炉。桥高银螮蝀，峰峻玉浮图。<br>　　盈尺何须问，丰年已可□。遥思郢中曲，句句出冰壶。
◎卷.20【送王毂及第后归江西】贯休<br>　　太宗罗俊彦，桂玉比光辉。难得终须得，言归始是归。<br>　　风帆天际吼，金鹗月中飞。五府如交辟，鱼书莫便稀。
◎卷.21【送卢瞻罢庐陵幕归阌乡】贯休<br>　　文行成身事，从知贵得仁。归来还寂寞，何以慰交亲。<br>　　芳草色似动，胡桃花又新。昌朝有知己，好作谏垣臣。
◎卷.22【避寇白沙驿作】贯休<br>　　避乱无深浅，苍黄古驿东。草枯牛尚龁，霞湿烧微红。<br>　　□□时时□，人愁处处同。犹逢好时否，孤坐雪濛濛。
◎卷.23【闻李频员外卒】贯休<br>　　苍苍难可问，问答亦难闻。落叶平津岸，愁人李使君。<br>　　文章应力竭，茅土始天分。又逐东风去，迢迢隔岭云。
◎卷.24【江陵寄翰林韩偓学士】贯休<br>　　久住荆溪北，禅关挂绿萝。风清闲客去，睡美落花多。<br>　　万事皆妨道，孤峰谩忆他。新诗旧知己，始为味如何。
◎卷.25【闲居作】贯休<br>　　闲门微雪下，慵惰计全成。默坐便终日，孤峰只此清。<br>　　身心闲少梦，杉竹冷多声。唯有西峰叟，相逢眼最明。
◎卷.26【和韦相公见示闲卧】贯休<br>　　刻形求得相，事事未尝眠。霖雨方为雨，非烟岂是烟。<br>　　童收庭树果，风曳案头笺。仲虺专为诰，何充雅爱禅。<br>　　静嫌山色远，病是酒杯偏。蜩响初穿壁，兰芽半出砖。<br>　　堂悬金粟像，门枕御沟泉。旦沐虽频握，融帷孰敢褰。<br>　　德高群彦表，善植几生前。修补乌皮几，深藏子敬毡。<br>　　扶持千载圣，潇洒一声蝉。棋阵连残月，僧交似大颠。<br>　　常知生似幻，维重直如弦。饼忆莼羹美，茶思岳瀑煎。<br>　　只闻温树誉，堪鄙竹林贤。脱颖三千士，馨香四十年。<br>　　宽平开义路，淡泞润清田。哲后知如子，空王夙有缘。<br>　　对归香满袖，吟次月当川。休说惭如揵，尧天即梵天。
◎卷.27【寄山中伉禅师】贯休<br>　　举世遭心使，吾师独使心。万缘冥目尽，一句不言深。<br>　　野火烧禅石，残霞照栗林。秋风溪上路，终愿一相寻。
◎卷.28【秋寄栖一】贯休<br>　　一别一公后，相思时一吁。眼中疮校未，般若偈持无。<br>　　卷句冰团大，炉烟枥橛粗。劝君君记取，不用更他图。
◎卷.29【怀匡山山长二首】贯休<br>　　白石峰之半，先生好在么。卷帘当大瀑，常恨不如他。<br>　　杉罅龙涎溢，潭坳石发多。吾皇搜草泽，争奈谢安何。<br>　　见说面前峰，寻常醉亦登。雨馀多菌出，烧甚古崖崩。<br>　　觅句曾冲虎，耕田半为僧。闻名多岁也，常恨不飞腾。
◎卷.30【怀高真动二首】贯休<br>　　知尔今何处，孤高独不群。论诗唯许我，穷易到无文。<br>　　贳酒儿穿雪，寻僧月照云。何时再相见，兵寇尚纷纷。<br>　　久别无消息，今秋忽得书。诸孤婚嫁苦，求己世情疏。<br>　　乱甚无乔木，溪多不钓鱼。只应金岳色，如尔复如余。
◎卷.31【秋末入匡山船行八首】贯休<br>　　楚国茱萸月，吴吟梨栗船。远游无定所，高卧是何年。<br>　　浪卷纷纷叶，樯冲澹澹烟。去心还自喜，庐岳倚青天。<br>　　芦苇深花里，渔歌一曲长。人心虽忆越，帆态似浮湘。<br>　　石獭衔鱼白，汀茅浸浪黄。等闲千万里，道在亦无妨。<br>　　岛上离家化，茅茨竹户开。黄桑双鹊喜，白日有谁来。<br>　　担浪浇秋芋，缘滩取净苔。回头深自愧，旧业本蒿莱。<br>　　匡阜层层翠，修江叠叠波。从来未曾到，此去复如何。<br>　　水庙寒鸦集，沙村夕照多。谁如垂钓者，孤坐鬓皤皤。<br>　　晚泊苍茫浦，风微浪亦粗。估喧如亥合，樯密似林枯。<br>　　地峻湖无□，潮寒蚌有珠。东西无定所，何用问前途。<br>　　岛香思贾岛，江碧忆清江。囊橐谁相似，馋慵世少双。<br>　　鼍惊入窟月，烧到系船桩。谩有归乡梦，前头是楚邦。<br>　　南北虽无适，东西亦似萍。霞根生石片，象迹坏沙汀。<br>　　莽莽蒹葭赤，微微蜃蛤腥。因思范蠡辈，未免亦飘零。<br>　　晓色千樯去，长江八月时。雨淙山骨出，槔擉岸形卑。<br>　　野水畬田黑，荒汀独鸟痴。如今是清世，谁道出山迟。
◎卷.32【送僧归华山】贯休<br>　　心枯衲亦枯，归岳揭空盂。七贵留不住，孤云出更孤。<br>　　烧灰犹汤足，雪片似黏须。他日如相觅，还应道到吴。
◎卷.33【送友人之岭外】贯休<br>　　五岭难为客，君游早晚回。一囊秋课苦，万里瘴云开。<br>　　金柱根应动，风雷舶欲来。明时好□进，莫滞长卿才。
◎卷.34【送卢舍人朝觐】贯休<br>　　膻行无为日，垂衣帝道亨。圣真千载圣，明必万年明。<br>　　重德须朝觐，流年不可轻。洪才传出世，清甲得高名。<br>　　罕玉藏无映，嵇松画不成。起衔轩后敕，醉别亚夫营。<br>　　烧阔荆州熟，霞新岘首晴。重重尧雨露，去去汉公卿。<br>　　白发应从白，清贫但更清。梦缘丹陛险，春傍彩衣生。<br>　　既握钟繇笔，须调傅说羹。倘因星使出，一望问支铿。
◎卷.35【上冯使君山水障子】贯休<br>　　忆山归未得，画出亦堪怜。崩岸全隳路，荒村半有烟。<br>　　笔句冈势转，墨抢烧痕颠。远浦深通海，孤峰冷倚天。<br>　　柴棚坐逸士，露茗煮红泉。绣与莲峰竞，威如剑阁牵。<br>　　石门关麈鹿，气候有神仙。茅屋书窗小，苔阶滴瀑圆。<br>　　松根击石朽，桂叶蚀霜鲜。画出欺王墨，擎将献惠连。<br>　　新诗宁妄说，旧隐实如然。愿似窗中列，时闻大雅篇。
◎卷.36【送令狐焕赴阙】贯休<br>　　渚宫遥落日，相送碧江湄。陟也须为相，天乎更赞谁。<br>　　风高樯力出，霞热鸟行迟。此去多来客，无忘慰所思。
◎卷.37【送吴融员外赴阙】贯休<br>　　汉文思贾傅，贾傅遂生还。今日又如此，送君非等闲。<br>　　云寒犹惜雪，烧猛似烹山。应笑无机者，腾腾天地间。
◎卷.38【送姚洎拾遗自江陵幕赴京】贯休<br>　　捧诏动征轮，分飞楚水滨。由来真庙器，多作伏蒲人。<br>　　舍鲁知非愿，朝天不话贫。沙头千骑送，岛上一蝉新。<br>　　莫使身侵贵，无矜贵逼身。玉阶凝正色，兰苑涨芳尘。<br>　　銮辂方离华，车书渐似秦。流年飘倏忽，书札莫因循。<br>　　凉雨鸣红叶，非烟闭紫宸。凭将西社意，一说向荀陈。
◎卷.39【送僧入石霜】贯休<br>　　举世只堪吁，空知与道俱。论心齐至圣，对镜破凡夫。<br>　　业王如云合，头低似箭驱。三清徒妄想，千载亦须臾。<br>　　唯我流阳叟，深云领毳徒。尽骑香白象，皆握月明珠。<br>　　寂寞排松榻，斓斑半雪须。苔侵长者论，岚蚀祖师图。<br>　　翠巘金钟晓，香林宝月孤。兟兟齐白趾，赫赫共洪炉。<br>　　山色锄难尽，松根踏欲无。难评传的的，须到不区区。<br>　　撩舍新罗瘦，炉烟榾柮粗。烧畬平虎窟，分瀑入香厨。<br>　　师去情何切，人间事莫拘。穿林宿古冢，踏叶揭空盂。<br>　　无事终无事，令枯便合枯。他年相觅在，亦不是生苏。
◎卷.40【送僧归南康】贯休<br>　　壳壳学得律，还乡见苦情。远思芳草盛，不入楚山行。<br>　　帆入汀烟健，经吟戍月清。到乡同学辈，应到赣江迎。
◎卷.41【送陈秀才赴举兼寄韩舍人】贯休<br>　　主圣臣贤日，求名莫等闲。直须诗似玉，不用力如山。<br>　　草白兵初息，年丰驾已还。凭将安养意，一说向曾颜。
◎卷.42【送友人及第后归台州】贯休<br>　　得桂为边辟，翩翩颇合宜。嫖姚留不住，昼锦已归迟。<br>　　岛侧花藏虎，湖心浪撼棋。终期华顶下，共礼渌身师。
◎卷.43【晚春寄张侍郎】贯休<br>　　遐想涪陵岸，山花半已残。人心何以遣，天步正艰难。<br>　　鸟听黄袍小，城临白帝寒。应知窗下梦，日日到江干。
◎卷.44【寄景判官兼思州叶使君】贯休<br>　　独住西峰半，寻常欲下难。石多桐屐齾，香甚药花干。<br>　　荏苒新莺老，穷通亦自宽。髯参与短簿，始为一吟看。
◎卷.45【送卢秀才应举】贯休<br>　　几载阻兵荒，一名终不忘。还冲猛风雪，如画冷朝阳。<br>　　句好慵将出，囊空却不忙。明年公道日，去去必穿杨。
◎卷.46【闻新蝉寄桂雍】贯休<br>　　新蝉终夜叫，嘒嘒隔溪濆。杜宇仍相杂，故人闻不闻。<br>　　卷帘花动月，冥目砌生云。终共谢时去，西山鸾鹤群。
◎卷.47【寄怀楚和尚二首】贯休<br>　　吾师师子儿，而复貌瑰奇。何得文明代，不为王者师。<br>　　铁盂汤雪早，石炭煮茶迟。谩有参寻意，因循到乱时。<br>　　跳踯诸峰险，回翔万里空。争将金锁锁，那把玉笼笼。<br>　　印缺香崩火，窗疏蝎吃风。永怀今已矣，吟坐雪濛濛。
◎卷.48【和韦相公话婺州陈事】贯休<br>　　昔事堪惆怅，谈玄爱白牛。千场花下醉，一片梦中游。<br>　　耕避初平石，烧残沈约楼。无因更重到，且副济川舟。<br>第八百三十二卷
◎卷.1【遇五天僧入五台五首】贯休<br>　　十万里到此，辛勤讵可论。唯云吾上祖，见买给孤园。<br>　　一月行沙碛，三更到铁门。白头乡思在，回首一销魂。<br>　　雪岭顶危坐，乾坤四顾低。河横于阗北，日落月支西。<br>　　水石香多白，猿猱老不啼。空馀忍辱草，相对色萋萋。<br>　　远礼清凉寺，寻真似善才。身心无所得，日月不将来。<br>　　白叠还图象，沧溟亦泛杯。唐人亦何幸，处处觉花开。<br>　　涂足油应尽，干陀帔半隳。辟支迦状貌，刹利帝家儿。<br>　　结印魔应哭，游心圣不知。深嗟头已白，不得远相随。<br>　　送迎经几国，多化帝王心。电激青莲目，环垂紫磨金。<br>　　眉根霜入细，梵夹蠹难侵。必似陀波利，他年不可寻。
◎卷.2【经普化禅师影院】贯休<br>　　大一今何处，登堂似昔时。曾蒙金印印，得异野干儿。<br>　　影束龙神在，门荒桐竹衰。谁云续僧史，别位著吾师。
◎卷.3【秋寄李频使君二首】贯休<br>　　为郎须塞诏，当路亦驱驱。贵不因人得，清还似句无。<br>　　烧烟连野白，山药拶阶枯。想得征黄诏，如今已在途。<br>　　务简趣难陪，清吟共绿苔。叶和秋蚁落，僧带野香来。<br>　　留客朝尝酒，忧民夜画灰。终期冒风雪，江上见宗雷。
◎卷.4【上东林和尚】贯休<br>　　让紫归青壁，高名四海闻。虽然无一事，得不是要君。<br>　　道只传伊字，诗多笑碧云。应怜门下客，馀力亦为文。
◎卷.5【江边道士】贯休<br>　　独住大江滨，不知何代人。药垆生紫气，肌肉似红银。<br>　　酒酽竹屋烂，符收山鬼仁。何妨将我去，一看武陵春。
◎卷.6【送僧之湖外】贯休<br>　　去旨趣非常，春风尔莫狂。惟擎一铁钵，旧亦讲金刚。<br>　　午饭孤烟里，宵禅大石旁。羡师终不及，湘浪渌茫茫。
◎卷.7【怀谬独一】贯休<br>　　常忆兰陵子，瑰奇皴渴才。思还如我苦，时不为伊来。<br>　　岳霞猱掷雪，湖月浪翻杯。未闻沾寸禄，此事亦堪哀。
◎卷.8【送庐山衲僧】贯休<br>　　飞锡下崆gk，清高世少双。冻天方筛雪，别我去何邦。<br>　　烧绕赤乌亥，云漫白蚌江。路人争得识，空仰鬓眉庞。
◎卷.9【寄西山胡汾、吴樵】贯休<br>　　带经锄陇者，何止手胼胝。觅句句句好，惭予筋力衰。<br>　　云塠临案冷，鹿队过门迟。相忆空回首，江头日暮时。
◎卷.10【休粮僧】贯休<br>　　不食更何忧，自由中自由。身轻嫌衲重，天旱为民愁。<br>　　应器谁将去，生台蚁不游。会须传此术，相共老山丘。
◎卷.11【送杜使君朝觐】贯休<br>　　借寇借不得，清声彻帝聪。坐来千里泰，归去一囊空。<br>　　遗爱封疆熟，扳辕草木同。路遥山不少，江静思无穷。<br>　　花舸冲烟湿，朱衣照浪红。援毫两岸晓，欹枕满旗风。<br>　　道罕将人合，心难与圣通。从兹林下客，应□代天功。
◎卷.12【送人之岭外】贯休<br>　　见说还南去，迢迢有侣无。时危须早转，亲老莫他图。<br>　　小店蛇羹黑，空山象粪枯。三闾遗庙在，为我一呜呼。
◎卷.13【题弘式和尚院兼呈杜使君】贯休<br>　　二雅兼二密，愔愔只自怡。腊高云屐朽，貌古画师疑。<br>　　堑蚁缘金锡，垆烟惹雪眉。仍闻有新作，只是寄相思。
◎卷.14【湖头别墅三首】贯休<br>　　梨栗鸟啾啾，高歌若自由。人谁知此意，旧业在湖头。<br>　　饥鼠掀菱壳，新蝉避栗皱。不知江海上，戈甲几时休。<br>　　桑柘参桐竹，阴阴一径苔。更无他事出，只有衲僧来。<br>　　堑蚁争生食，窗经卷烧灰。可怜门外路，日日起尘埃。<br>　　南北如仙境，东西似画图。园飞青啄木，檐挂白蜘蛛。<br>　　邻叟教修废，牛童与纳租。寄言来往客，不用问荣枯。
◎卷.15【三峡闻猿】贯休<br>　　历历数声猿，寥寥渡白烟。应栖多月树，况是下霜天。<br>　　万里客危坐，千山境悄然。更深仍不住，使我欲移船。
◎卷.16【闻知闻赴成都辟请】贯休<br>　　文翁还化蜀，帟幕列鹓鸾。饮水临人易，烧山觅士难。<br>　　锦机花正合，棕蕈火初干。知己相思否，如何借羽翰。
◎卷.17【题淮南惠照寺律师院】贯休<br>　　仪冠凝寒玉，端居似沃州。学徒梧有凤，律藏目无牛。<br>　　茗滑香黏齿，钟清雪滴楼。还须结西社，来往悉诸侯。
◎卷.18【秋末长兴寺作】贯休<br>　　荒寺古江滨，莓苔地绝尘。长廊飞乱叶，寒雨更无人。<br>　　栗不和皱落，僧多到骨贫。行行行未得，孤坐更谁亲。
◎卷.19【寄杭州灵隐寺宋震使君】贯休<br>　　罢郡归侵夏，仍闻灵隐居。僧房谢脁语，寺额葛洪书。<br>　　月树獮猴睡，山池菡萏疏。吾皇爱清静，莫便结吾庐。
◎卷.20【送人归夏口】贯休<br>　　雁雁叶纷纷，行人岂易闻。千山与万水，何处更逢君。<br>　　貌不长如玉，人生只似云。倘经三祖寺，一为礼龛坟。
◎卷.21【送新罗僧归本国】贯休<br>　　忘身求至教，求得却东归。离岸乘空去，终年无所依。<br>　　月冲阴火出，帆拶大鹏飞。想得还乡后，多应著紫衣。
◎卷.22【避寇入银山】贯休<br>　　草草穿银峡，崎岖路未谙。傍山为店戍，永日绕溪潭。<br>　　烧地生芚蕨，人家煮伪蚕。翻如归旧隐，步步入烟岚。
◎卷.23【闻友人驾前及第】贯休<br>　　见心知命好，一别隔烟波。世乱无全士，君方掇大科。<br>　　早随銮辂转，莫恋蜀山多。必贡安时策，忠言奈尔何。
◎卷.24【避地毗陵上王慥使君（时黄贼陷东阳公避地于浙右）】贯休<br>　　至理至昭昭，心通即不遥。圣威无远近，吾道太孤标。<br>　　辛苦苏氓俗，端贞答盛朝。气高吞海岳，贫甚似渔樵。<br>　　庾亮风流澹，刘宽政事超。清须遭贵遇，隐已被谁招。<br>　　栗坞修禅寺，仙香寄石桥。风雷巡稼穑，鱼鸟合歌谣。<br>　　视事私终杀，忧民态亦凋。道高无不及，恩甚固难消。<br>　　大寇山难隔，孤城数合烧。烽烟终日起，汤沐用心燋。<br>　　勇义排千阵，诛锄拟一朝。誓盟违日月，旌旆过寒潮。<br>　　古驿江云入，荒宫海雨飘。仙松添瘦碧，天骥减丰膘。<br>　　似在陈兼卫，终为宋与姚。已观云似鹿，即报首皆枭。<br>　　尽愿回清镜，重希在此条。应怜千万户，祷祝向唐尧。
◎卷.25【送崔尚书朝觐】贯休<br>　　至理契穹旻，方生甫与申。一麾歌政正，三相贺仁人。<br>　　叵似卢怀慎，全如邵信臣。澄渟消宿蠹，煦爱剧阳春。<br>　　对客烟花拆，焚香渥泽新。征黄还有自，挽邓住无因。<br>　　峡水全输洁，巫娥却讶神。宋均颜未老，刘宠骨应贫。<br>　　大醉辞王翦，含香望紫宸。三峰初有雪，万里正无尘。<br>　　伊昔林中社，多招席上珍。终期仙掌下，香火一相亲。
◎卷.26【寒夜有怀同志】贯休<br>　　永夜殊不寐，怀君正寂寥。疏钟寒遍郭，微雪静鸣条。<br>　　南省雁孤下，西林鹤屡招。终当谢时去，与子住山椒。
◎卷.27【寄新定桂雍】贯休<br>　　独自住乌龙，应怜是衲僧。句须人未道，君此事偏能。<br>　　坞湿云埋观，溪寒月照罾。相思不可见，江上立腾腾。
◎卷.28【赠灵鹫山道润禅师院】贯休<br>　　常恨烟波隔，闻名二十年。结为清气引，来到法堂前。<br>　　薪拾纷纷叶，茶烹滴滴泉。莫嫌来又去，天道本泠然。
◎卷.29【干霄亭晚望怀王棨侍郎】贯休<br>　　霜打汀岛赤，孤烟生池塘。清吟倚大树，瑶草何馨香。<br>　　久别青云士，常思白石房。谁能共归去，流水似鸣珰。
◎卷.30【海边见罗邺】贯休<br>　　清世诗声出，谁人得似君。命通须有日，天未丧斯文。<br>　　楚木寒连寺，修江碧入云。相思喜相见，庭叶正纷纷。
◎卷.31【送僧之东都】贯休<br>　　之子之东洛，囊中有偈新。红尘谁不入，独鹤自难亲。<br>　　定鼎门连岳，黄河冻过春。凭师将远意，说似社中人。
◎卷.32【送于兢补阙赴京】贯休<br>　　乱离吾道在，不觉到清时。得句下雪岳，送君登玉墀。<br>　　冷惊蝉韵断，凉触火云隳。倘遇南来使，无忘问所之。
◎卷.33【送郑准赴举】贯休<br>　　两河兵火后，西笑见吾曹。海静三山出，天空一鹗高。<br>　　赁居槐拶屋，行卷雪埋袍。他日如相觅，栽桃近海涛。
◎卷.34【寄拄杖上王使君】贯休<br>　　拄杖邻僧与，殊常不可名。一条黳玉重，百两紫金轻。<br>　　有乳盘春力，无心合道情。惟宜高处著，将寄谢宣城。
◎卷.35【秋望寄王使君】贯休<br>　　静蹑红兰径，凭高旷望时。无端求句苦，永日壑风吹。<br>　　大月生峰角，残霞在树枝。只应刘越石，清啸正相宜。
◎卷.36【送缘有禅师与雷处士入武夷山】贯休<br>　　师与雷居士，寻山道入闽。应将熊耳印，别授武夷君。<br>　　崖罅仙棺出，江垠毒草分。他年相觅在，莫苦入深云。
◎卷.37【送友生入越投知己】贯休<br>　　才大终难住，东浮景渐暄。知将刖足恨，去击李膺门。<br>　　宿雾开花坞，春潮入苎村。预思秋荐后，一鹗出乾坤。
◎卷.38【寄乌龙山贾泰处士】贯休<br>　　庭果色如丹，相思夕照残。云边踏烧去，月下把书看。<br>　　涧水仙居共，窗风漆树寒。吾君方侧席，未可便怀安。
◎卷.39【题大安寺通禅师院】贯休<br>　　应行诸岳遍，象屣半无纲。一法寻常说，此机仍未忘。<br>　　窗闲藤影老，衲厚瀑痕荒。寄语迷津者，来兹问不妨。
◎卷.40【春晚寄卢使君】贯休<br>　　满郭春如画，空堂心自澄。禅抛金鼎药，诗和玉壶冰。<br>　　白雨飘花尽，晴霞向阁凝。寂寥还得句，因寄柳吴兴。
◎卷.41【武昌县与昼公兼寄邑宰】贯休<br>　　小一何人识，腾腾天地间。寻常如一鹤，亦不爱青山。<br>　　铁钵年多赤，麻衣带毳斑。只闻寻五柳，时到月中还。
◎卷.42【别东林僧】贯休<br>　　大士宅里宿，芙蓉龛畔游。自怜□□在，子莫苦相留。<br>　　燥叶飘山席，孤云傍茗瓯。裴回不能去，房在好峰头。
◎卷.43【避地寄高蟾】贯休<br>　　荒寺雨微微，空堂独掩扉。高吟多忤俗，此貌若为饥。<br>　　旅梦遭鸿唤，家山被贼围。空馀老莱子，相见独依依。
◎卷.44【怀武夷山禅师】贯休<br>　　万叠仙山里，无缘见有缘。红心蕉绕屋，白额虎同禅。<br>　　古木苔封菌，深崖乳杂泉。终期还此去，世事只如然。
◎卷.45【秋末闲居作】贯休<br>　　幽居山不别，落叶与阶平。尽日吟诗坐，无端个病成。<br>　　径苔因旱赤，池水入冬清。惟有东峰叟，相寻月下行。
◎卷.46【赠许征君】贯休<br>　　昼公友秦奚，来往踏溪云。如今又到我，还爱许征君。<br>　　落花鸟衔来，永日香氤氲。终期将尔曹，归去麋鹿群。
◎卷.47【秋夜作因怀天台道者】贯休<br>　　万事何须问，良时即此时。高秋半夜雨，落叶满前池。<br>　　静怕龙神识，贫从草木欺。平生无限事，只有道人知。
◎卷.48【偶作因怀大同道友】贯休<br>　　蛮木叶不落，微吟漳水滨。二毛空有雪，万事不如人。<br>　　df水平芳草，山花落净巾。天童好真伴，何日更相亲。
◎卷.49【边上行】贯休<br>　　黑松林外路，风角远嗈嗈。朔气生荒堡，秋尘满病容。<br>　　豺掊沙底骨，人上月边烽。休作西行计，西行地渐凶。
◎卷.50【江西再逢周琏】贯休<br>　　六七年不见，相逢鬓已苍。交情终淡薄，诗语更清狂。<br>　　未得丹霄便，依前四壁荒。但令吾道在，晚达亦何妨。
◎卷.51【登鄱阳寺阁】贯休<br>　　寺楼闲纵望，不觉到斜晖。故国在何处，多年未得归。<br>　　寒江平楚外，细雨一鸿飞。终斅於陵子，吴山有绿薇。
◎卷.52【秋晚野居】贯休<br>　　僻居人不到，吾道本来孤。山色园中有，诗魔象外无。<br>　　霜禾连岛赤，烟草倚桥枯。何必求深隐，门前似画图。
◎卷.53【酬杜使君见寄】贯休<br>　　轧轧复轧轧，更深门未关。心疼无所得，诗债若为还。<br>　　露洒一鹤睡，钟馀万象闲。惭将此时意，明日寄东山。
◎卷.54【湖上作】贯休<br>　　我竟胡为者，唠唠但爱吟。身中多病在，湖上住年深。<br>　　山溜穿苔壁，风钟度雪林。近来心更苦，谁复是知音。
◎卷.55【送僧归天台寺】贯休<br>　　天台四绝寺，归去见师真。莫折枸杞叶，令他十得嗔。<br>　　天空闻圣磬，瀑细落花巾。必若云中老，他时得有邻。<br>第八百三十三卷
◎卷.1【寿春节进】贯休<br>　　圣运关天纪，龙飞古帝基。振摇三蜀地，耸发万年枝。<br>　　出震同中古，承乾动四夷。恩颁新命广，泪向旧朝垂。<br>　　大宝归玄谶，殊祥出远池。法天深罔测，体圣妙难知。<br>　　俭德为全德，无思契十思。丕图非力致，英武悉天资。<br>　　正直方亲切，回邪岂敢窥。将排颇与牧，相得稷兼夔。<br>　　盐出符真主，麟来合大规。赓歌随羽籥，奕叶斅伊祁。<br>　　寡欲情虽泰，忧民色未怡。盛如唐创业，宛胜晋朝仪。<br>　　旰食宫莺啭，宵衣禁漏迟。多于汤土地，还有禹胼胝。<br>　　视物如伤日，胜残去杀时。守文情的的，无逸戒孜孜。<br>　　轩顼风重振，皇唐鼎创移。始闻呈瑞石，又报产灵芝。<br>　　覆帱高缘大，包容妙在卑。兄呼春赫日，师指佛牟尼。<br>　　佳气宸居合，淳风乐府吹。急贤彰帝业，解网见天慈。<br>　　粟赤千千窖，军雄万万儿。八蛮须稽颡，四海仰昌期。<br>　　玉辇嫔嫱拥，宫花锦绣欹。尧云同叆叇，汉祖太驱驰。<br>　　氛祲根株尽，浇讹朕兆隳。山河方有截，野逸诏无遗。<br>　　境静消锋镝，田香熟稻r1。梦中逢傅说，殿上见辛毗。<br>　　金镜悬千古，彤云起四维。盛行唐典法，再睹舜雍熙。<br>　　祝寿乾文动，郊天太一随。煌煌还宿卫，亹亹叶声诗。<br>　　饮醴和甘雨，非烟绕御帷。银轮随宝马，玉沼见金龟。<br>　　杳杳闻韵濩，重重降抚绥。魏徵须却出，葛亮更何之。<br>　　简约逾前古，升平美不疑。触邪羊唅唅，鼓腹叟嘻嘻。<br>　　迈五方云大，超三始见奇。锦霞连紫极，仙鸟下峨眉。<br>　　谢傅还为傅，周师又作师。纳隍为永任，从谏契无为。<br>　　子子寰瀛主，孙孙日月旗。寿春嗟寿域，万国尽虔祈。<br>　　捧日三车子，恭思八彩眉。愿将七万岁，匍匐拜瑶墀。
◎卷.2【送僧之安南】贯休<br>　　安南千万里，师去趣何长。鬓有炎州雪，心为异国香。<br>　　退牙山象恶，过海布帆荒。早作归吴计，无忘父母乡。
◎卷.3【送僧归剡山】贯休<br>　　远逃为乱处，寺与石城连。木落归山路，人初刈剡田。<br>　　荒林猴咬栗，战地鬼多年。好去楞伽子，精修莫偶然。
◎卷.4【送僧入幽州】贯休<br>　　高士高无敌，腾腾话入燕。无人知尔意，向我道非禅。<br>　　栗径穿蕃冢，狼声隔远烟。槃山多道侣，应未有归年。
◎卷.5【送僧游五台】贯休<br>　　羡师游五顶，乞食值年丰。去去谁为侣，栖栖力已充。<br>　　浊河高岸拆，衰草古城空。必到华严寺，凭师问辨公。
◎卷.6【送僧入五泄】贯休<br>　　五泄江山寺，禅林境最奇。九年吃菜粥，此事少人知。<br>　　山响僧担谷，林香豹乳儿。伊余头已白，不去更何之。
◎卷.7【题令宣和尚院】贯休<br>　　轩窗领岚翠，师得世情忘。惟爱谈诸祖，曾经宿大荒。<br>　　泉声淹卧榻，云片犯炉香。寄语题门者，看经在上方。
◎卷.8【寄四明闾丘道士二首】贯休<br>　　淮海兵荒日，分飞直至今。知担诸子出，却入四明深。<br>　　衣必编仙草，僧应共栗林。秋风溪上路，应得一相寻。<br>　　三千功未了，大道本无程。好共禅师好，常将药犬行。<br>　　石门红藓剥，柘坞白云生。莫认无名是，无名已是名。
◎卷.9【经士马中作】贯休<br>　　偷儿成大寇，处处起烟尘。黄叶满空宅，青山见俗人。<br>　　妖星芒刺越，鬼哭势连秦。惆怅还惆怅，茫茫江海滨。
◎卷.10【士马后见赤松舒道士】贯休<br>　　满眼尽疮痍，相逢相对悲。乱阶犹未已，一柱若为支。<br>　　堰茗蒸红枣，看花似好时。不知今日后，吾道竟何之。
◎卷.11【题方公院寄夏侯明府】贯休<br>　　银地有馀光，方公道益芳。谁分修藏力，顶有剃头霜。<br>　　经勘松风燥，檐垂坞茗香。终须结西社，此县似柴桑。
◎卷.12【与刘象正字】贯休<br>　　独居三岛上，花竹映柴关。道广群仙惜，名成万事闲。<br>　　病多唯纵酒，静极不思山。唯有逍遥子，时时自往还。
◎卷.13【怀智体道人】贯休<br>　　栖碧思吾友，庭莺百啭时。唯应一处住，方得不相思。<br>　　云水淹门阃，春雷在树枝。平生无限事，不独白云知。
◎卷.14【赠晦公禅人】贯休<br>　　流阳为役者，相访叶纷纷。有句虽如我，无心未似君。<br>　　构林青及竹，茆屋暖于云。何日相将去，千山麋鹿群。
◎卷.15【寄静林别墅胡进士兄弟】贯休<br>　　见说山居好，书楼被翠侵。烧熛汀岛境，月色弟兄吟。<br>　　犬吠黄椑落，牛归红树深。仍闻多白菌，应许一相寻。
◎卷.16【怀赤松故舒道士】贯休<br>　　可惜复可惜，如今何所之。信来堪大恸，余复用生为。<br>　　乱世今交斗，玄宫玉柱隳。春风五陵道，回首不胜悲。
◎卷.17【偶作】贯休<br>　　无端为五字，字字鬓星星。只觉人情薄，空馀鹤眼青。<br>　　砌莎藏坠果，窗雪浸残经。只有归山计，茫茫何所营。
◎卷.18【春日许征君见访】贯休<br>　　龙钟多病后，日望遇升平。远念穿嵩雪，前林啭早莺。<br>　　厨香烹瓠叶，道友扣门声。还似青溪上，微吟踏叶行。
◎卷.19【经先主庙作】贯休<br>　　古庙积烟萝，威灵及物多。因知曹孟德，争奈此公何。<br>　　树古雷痕剥，碑荒篆画讹。今朝冥祷祝，只望息干戈。
◎卷.20【寄中条道者】贯休<br>　　柏梯杉影里，头白药山孙。今古管不得，是非争肯论。<br>　　虎须悬瀑滴，禅衲带苔痕。常恨龙钟也，无因接话言。
◎卷.21【夏日晚望】贯休<br>　　登临聊一望，不觉意恞然。陶侃寒溪寺，如今何处边。<br>　　汀沙生旱雾，山火照平川。终事东归去，干戈满许田。
◎卷.22【送僧归山】贯休<br>　　眼青禅帔赤，气岸出尘埃。霞外终须去，人间作么来。<br>　　崖香泉吐乳，坞燥烧□雷。他日终相觅，山门何处开。
◎卷.23【览皎然《渠南乡集》】贯休<br>　　学力不相敌，清还仿佛同。高于宝月月，谁得射雕弓。<br>　　至鉴封姚监，良工遇鲁公。如斯深可羡，千古共清风。
◎卷.24【览姚合《极玄集》】贯休<br>　　至览如日月，今时即古时。发如边草白，谁念射声□。<br>　　好鸟挨花落，清风出院迟。知音郭有道，始为一吟之。
◎卷.25【大驾西幸秋日闻雷】贯休<br>　　军书日日催，处处起尘埃。黎庶何由泰，銮舆早晚回。<br>　　夏租方减食，秋日更闻雷。莫道苍苍意，苍苍眼甚开。
◎卷.26【诗】贯休<br>　　经天纬地物，动必计仙才。几处觅不得，有时还自来。<br>　　真风含素发，秋色入灵台。吟向霜蟾下，终须神鬼哀。
◎卷.27【秋末江上望】贯休<br>　　莽莽古江滨，纷纷坠叶频。烟霞谁是主，丘陇自伤神。<br>　　吞并宁唯汉，凄凉莫问陈。尽随流水去，寂莫野花春。
◎卷.28【乞食僧】贯休<br>　　擎钵貌清羸，天寒出寺迟。朱门当大路，风雪立多时。<br>　　似月心常净，如麻事不知。行人莫轻诮，古佛尽如斯。
◎卷.29【寒望九峰作】贯休<br>　　九朵碧芙蕖，王维图未图。层层皆有瀑，一一合吾居。<br>　　雨歇如争出，霜严不例枯。世犹多事在，为尔久踌躇。
◎卷.30【蓟北寒月作】贯休<br>　　蓟门寒到骨，战碛雁相悲。古屋不胜雪，严风欲断髭。<br>　　清吟得冷句，远念失佳期。寂寞谁相问，迢迢天一涯。
◎卷.31【新猿】贯休<br>　　寻常看不见，花落树多苔。忽向高枝发，又从何处来。<br>　　风清声更揭，月苦意弥哀。多少求名者，年年被尔催。
◎卷.32【怀南岳隐士二首（一作赠隐者）】贯休<br>　　千峰映碧湘，真隐此中藏。饼不煮石吃，眉应似发长。<br>　　风榸支酒瓮，鹤虱落琴床。虽斅忘机者，斯人尚未忘。<br>　　见说祝融峰，擎天势似腾。藏千寻瀑布，出十八高僧。<br>　　古路无人迹，新霞出石棱。终期将尔叟，一一月中登。
◎卷.33【追忆冯少常】贯休<br>　　盛德方清贵，旋闻逐逝波。令人翻不会，积善合如何。<br>　　直道登朝晚，分忧及物多。至今新定郡，犹咏袴襦歌。
◎卷.34【闻闵廷言周琏下第】贯休<br>　　前榜年年见，高名日日闻。常因不平事，便欲见吾君。<br>　　兄弟居清岛，园林生白云。相思空怅望，庭叶赤纷纷。
◎卷.35【寄景地判官】贯休<br>　　渚宫江上别，倏忽十馀年。举世唯攻说，多君即不然。<br>　　浦珠为履重，园柳助诗玄。勉力酬知己，昌朝正急贤。
◎卷.36【读贾区、贾岛集】贯休<br>　　区终不下岛，岛亦不多区。冷格俱无敌，贫根亦似愚。<br>　　青云终叹命，白阁久围炉。今日成名者，还堪为尔吁。
◎卷.37【送衲僧之江西】贯休<br>　　索索复索索，无凭却有凭。过溪遭恶雨，乞食得干菱。<br>　　只有山相伴，终无事可仍。如逢梅岭旦，向道只宁馨。
◎卷.38【故林偶作】贯休<br>　　朗吟无一事，孤坐瀔江濆。媚世非吾道，良图有白云。<br>　　蠹鱼开卷落，啄木隔花闻。唯寄壶中客，金丹许共分。
◎卷.39【寄栖白大师二首】贯休<br>　　流浪江湖久，攀缘岁月阑。高名当世重，好句逼人寒。<br>　　月苦蝉声嗄，钟清柿叶干。龙钟千万里，拟欲访师难。<br>　　苍苍龙阙晚，九陌杂香尘。方外无他事，僧中有近臣。<br>　　青门玉露滴，紫阁锦霞新。莫话三峰去，浇风正荡淳。
◎卷.40【送人之渤海】贯休<br>　　国之东北角，有国每朝天。海力浸不尽，夷风常宛然。<br>　　山藏罗刹宅，水杂巨鳌涎。好去吴乡子，归来莫隔年。
◎卷.41【寄李道士】贯休<br>　　常见高人说，犹来不偶然。致身同槁木，话道出忘诠。<br>　　长啸仙钟外，眠楂海月边。倘修阴姹姹，一望寄余焉。
◎卷.42【秋送夏郢归钱塘】贯休<br>　　归客指吴国，风帆几日程。新诗陶雪字，玄发有霜茎。<br>　　微月生沧海，残涛傍石城。从兹江岛意，应续子陵名。
◎卷.43【送僧归翠微】贯休<br>　　只衲一个衲，翠微归旧岑。不知何岁月，即得到师心。<br>　　径绕千峰细，庵开乱木深。倘然云外老，他日亦相寻。
◎卷.44【经友生坟】贯休<br>　　多君坟在此，令我过悲凉。可惜为人好，刚须被数将。<br>　　白云从冢出，秋草为谁荒。不觉频回首，西风满白杨。
◎卷.45【怀洛下卢缙云】贯休<br>　　一减三张价，幽居少室前。岂应贫似我，不得信经年。<br>　　木落多诗藁，山枯见墨烟。何时深夜坐，共话草堂禅。
◎卷.46【送李铏赴举】贯休<br>　　诗业务经纶，新皆意外新。因知登第榜，不著不平人。<br>　　句得孤舟月，心飞九陌尘。明年相贺日，应到曲江滨。
◎卷.47【宝禅师见访】贯休<br>　　山兄心似我，岸谷亦难交。不见还相忆，来唯添寂寥。<br>　　茶烟粘衲叶，云水透蘅茆。因话流年事，斯须不可抛。
◎卷.48【观棋】贯休<br>　　逸格格难及，半先相遇稀。落花方满地，一局到斜晖。<br>　　褚胤死不死，将军飞已飞。今朝惭一行，无以造玄微。
◎卷.49【题一上人经阁】贯休<br>　　鸟外何须去，衣如藓亦从。但能无一事，即是住孤峰。<br>　　雨歇云埋阁，月明霜洒松。师心多似我，所以访师重。
◎卷.50【和毛学士舍人早春】贯休<br>　　陋巷冬将尽，东风细杂篮。解牵窗梦远，先是涧梅谙。<br>　　茶癖金铛快，松香玉露含。书斋山帚撅，盘馔药花甘。<br>　　雅得琴中妙，常挪脸似酣。雪消闻苦蛰，气候似宜蚕。<br>　　密勿须清甲，朝归绕碧潭。丹心空拱北，新作继周南。<br>　　竹杖无斑点，纱巾不著簪。大朝名益重，后进力皆覃。<br>　　至理虽亡一，臣时亦说三。不知门下客，谁上晏婴骖。<br>第八百三十四卷
◎卷.1【寿春进祝圣七首·千载降祥】贯休<br>　　九天宫上圣，降世共昭回。万汇须亭毓，群仙送下来。<br>　　承乾当否极，庶事尽康哉。只有羲轩比，其馀不可陪。
◎卷.2【寿春进祝圣七首·文有武备】贯休<br>　　武宿与文星，常如掌上擎。孙吴机不动，周邵事多行。<br>　　旰食炉烟细，宵衣隙月明。还闻夔进曲，吹出泰阶平。
◎卷.3【寿春进祝圣七首·从谏如流】贯休<br>　　及溜龙鳞动，君臣道义深。万年轩后镜，一片汉高心。<br>　　北狄皆输款，南夷尽贡琛。从兹千万岁，枝叶玉森森。
◎卷.4【寿春进祝圣七首·搜扬草泽】贯休<br>　　俟时兼待价，垂棘出尘埃。仄席三旌切，移山万里来。<br>　　烟霞衣上落，阊阖雪中开。寿酒今朝进，无非出世才。
◎卷.5【寿春进祝圣七首·守在四夷】贯休<br>　　天将兴大蜀，有道遂君临。四塞同诸子，三边共一心。<br>　　闍婆香似雪，回鹘马如林。曾读前皇传，巍巍冠古今。
◎卷.6【寿春进祝圣七首·大兴三教】贯休<br>　　曈曈悬佛日，天俣动云韶。缝掖诸生集，麟洲羽客朝。<br>　　非烟生玉砌，御柳吐金条。击壤翁知否，吾皇即帝尧。
◎卷.7【寿春进祝圣七首·山呼万岁】贯休<br>　　声教无为日，山呼万岁声。隆隆如谷响，合合似雷鸣。<br>　　翠拔为天柱，根盘倚凤城。恭唯千万岁，岁岁致升平。
◎卷.8【早秋夜坐】贯休<br>　　微凉砧满城，林下石床平。发岂无端白，诗须出世清。<br>　　邻僧同树影，砌月浸蛩声。独自更深坐，无人知此情。
◎卷.9【早起】贯休<br>　　夜坐还早起，寂寥多病身。神清寻梦在，香极觉花新。<br>　　树露繁于雨，溪云动似人。又知何处客，轧轧转征轮。
◎卷.10【秋晚野步】贯休<br>　　闲步不觉远，萧萧木落初。诗情抛阃阈，江影动襟裾。<br>　　阁北鸿行出，霞西雨脚疏。金峰秋更好，乞取又何如。
◎卷.11【晚望】贯休<br>　　旷望危桥上，微吟落照前。烟霞浓浸海，川岳阔连天。<br>　　白鸟格不俗，孤云态可怜。终期将尔辈，归去旧江边。
◎卷.12【寄翰林陆学士】贯休<br>　　颜冉商参甲，鸾凰密勿才。帘垂仙鸟下，吟次圣人来。<br>　　宝辇千官捧，宫花九色开。何时重一见，为我话蓬莱。
◎卷.13【赠造微禅师院】贯休<br>　　薝卜气雍雍，门深圣泽重。七丝奔小蟹，五字逼雕龙。<br>　　药转红金鼎，茶开紫阁封。圭峰争去得，卿相日憧憧。
◎卷.14【南海晚望】贯休<br>　　海上聊一望，舶帆天际飞。狂蛮莫挂甲，圣主正垂衣。<br>　　风恶巨鱼出，山昏群獠归。无人知此意，吟到月腾辉。
◎卷.15【寄庐山大愿和尚】贯休<br>　　石上桂成丛，师庵在桂中。皆云习凿齿，未可扣真风。<br>　　雪洗香炉碧，霞藏瀑布红。何时甘露偈，一寄剡山东。
◎卷.16【怀薛尚书兼呈东阳王使君】贯休<br>　　得力未得力，高吟夏又残。二毛非自出，万事到诗难。<br>　　蝉见木叶落，雷将雨气寒。何妨槌琢后，更献至公看。
◎卷.17【上冯使君水晶数珠】贯休<br>　　泠泠瀑滴清，贯串有规程。将讽观空偈，全胜照乘明。<br>　　龙神多共惜，金玉比终轻。愿在玄晖手，常资物外情。
◎卷.18【送明觉大师兼寄郑山人】贯休<br>　　去去楞伽子，春深道路长。鸟啼青嶂险，花落紫衣香。<br>　　此去非馀事，还归内道场。凭师将老倒，一向说荥阳。
◎卷.19【庐山寻灵纪不遇】贯休<br>　　久别稀相见，深山道益孤。叶全离大朴，君尚在新吴。<br>　　钟嗄声飘驿，山顽气喷湖。留诗如和得，一望寄前途。
◎卷.20【题曹溪祖师堂】贯休<br>　　皎洁曹溪月，嵯峨七宝林。空传智药记，岂见祖禅心。<br>　　信衣非苎麻，白云无知音。大哉双峰溪，万古青沈沈。
◎卷.21【怀匡山道侣】贯休<br>　　常忆将吾友，穿云过瀑西。有碑皆读彻，无处不相携。<br>　　柽桂株株湿，猿猱个个啼。等闲成远别，窗月又如珪。
◎卷.22【怀卢延让（时延让新及第）】贯休<br>　　冥搜忍饥冻，嗟尔不能休。几叹不得力，到头还白头。<br>　　姓名归紫府，妻子在沧洲。又是蝉声也，如今何处游。
◎卷.23【春晚访镜湖方干】贯休<br>　　幽居湖北滨，相访值残春。路远诸峰雨，时多擉鳖人。<br>　　蒸花初酿酒，渔艇劣容身。莫讶频来此，伊余亦隐沦。
◎卷.24【秋过相思寺】贯休<br>　　见说相思寺，今来似有期。瘴乡终有出，天意固难欺。<br>　　昼雨先花岛，秋云挂戍旗。故人多在蜀，不去更何之。<br>第八百三十五卷
◎卷.1【蜀王入大慈寺听讲（天复三年作）】贯休<br>　　玉节金珂响似雷，水晶宫殿步裴回。只缘支遁谈经妙，<br>　　所以许询都讲来。帝释镜中遥仰止，魔军殿上动崔巍。<br>　　千重香拥龙鳞立，五种风生锦绣开。宽似大溟生日月，<br>　　秀如四岳出尘埃。一条紫气随高步，九色仙花落古台。<br>　　谢太傅须同八凯，姚梁公可并三台。登楼喜色禾将熟，<br>　　望国诚明首不回。驾驭英雄如赤子，雌黄贤哲贡琼瑰。<br>　　六条消息心常苦，一剑晶荧敌尽摧。木铎声中天降福，<br>　　景星光里地无灾。百千民拥听经座，始见重天社稷才。
◎卷.2【蜀王登福感寺塔三首】贯休<br>　　天资忠孝佐金轮，香火空王有宿因。此世喜登金骨塔，<br>　　前生应是育王身。封疆岁暮笙歌合，襦袴正初锦绣新。<br>　　释子沾恩无以报，只擎章句贡平津。<br>　　似圣悲增道不穷，忧民忧国契尧聪。两髯有雪丹霄外，<br>　　万里无尘一望中。南照微明连莽苍，峨嵋拥秀接崆峒。<br>　　林僧岁月知何幸，还似支公见谢公。<br>　　步步层层孰可陪，相轮边日照三台。喜欢烝庶皆相逐，<br>　　惆怅銮舆尚未回。金铎撼风天乐近，仙花含露瑞烟开。<br>　　一年一度常如此，愿见文翁百度来。
◎卷.3【少监三首】贯休<br>　　器琢仙珪美有馀，席珍国宝比难如。衔花乳燕看调瑟，<br>　　衣锦佳人侍读书。荀氏门风龙变化，谢家庭树玉扶疏。<br>　　即期寰海隆平日，归佐吾皇侍玉除。<br>　　益友相随益自强，趋庭问礼日昭彰。袍新宫锦千人目，<br>　　马骏桃花一巷香。偏爱曾颜终必及，或如韩白亦无妨。<br>　　八龙三虎森如也，万古千秋瑞圣唐。<br>　　具体而微太少年，凤毛五色带非烟。倚天长剑看无敌，<br>　　绕树号猿已应弦。接士开襟清圣熟，分题得句落花前。<br>　　即应出将传家法，圣泽恩波浩浩然。
◎卷.4【再到钟陵作】贯休<br>　　六七年来到豫章，旧游知己半凋伤。春风还有花千树，<br>　　往事都如梦一场。无限丘墟侵郭路，几多台榭浸湖光。<br>　　只应唯有西山色，依旧崔巍上寺墙。
◎卷.5【经弟妹坟】贯休<br>　　泪不曾垂此日垂，山前弟妹冢离离。年长于吾未得力，<br>　　家贫抛尔去多时。鸿冲□□霜中断，蕙杂黄蒿冢上衰。<br>　　恩爱苦情抛未得，不堪回首步迟迟。
◎卷.6【到蜀与郑中丞相遇】贯休<br>　　深隐犹为未死灰，远寻知己遇三台。如何麋鹿群中出，<br>　　又见鹓鸾天上来。剑阁霞粘残雪在，锦江香甚百花开。<br>　　谩期王谢来相访，不是支公出世才。
◎卷.7【别冯使君】贯休<br>　　瓦砾文章岂有媒，两三年只在金台。本师头白须归去，<br>　　太守门清愿再来。皓皓玉霜孤雁远，萧萧松岛片帆开。<br>　　从兹林下终无事，唯只焚香祝上台。
◎卷.8【上新定宋使君】贯休<br>　　禅坐吟行谁与同，杉松共在寂寥中。碧云诗里终难到，<br>　　白藕花经讲始终。水叠山层擎草疏，砧清月苦立霜风。<br>　　十年勤苦今酬了，得句桐江识谢公。
◎卷.9【和李判官见新榜为兄下第】贯休<br>　　失意荆枝滴泪频，陟冈何翅不知春。心中岐路平如砥，<br>　　天上文章妙入神。休说宋风回鹢首，即看雷火燎龙鳞。<br>　　从兹相次红霞里，留取方书与世人。
◎卷.10【送罗邺赴许昌辟】贯休<br>　　方得论心又别离，黯然江上步迟迟。不堪回首崎岖路，<br>　　正是寒风皴错时。美似郄超终有日，去依刘表更何疑。<br>　　前程不少南飞雁，聊寄新诗慰所思。
◎卷.11【酬韦相公见寄】贯休<br>　　盐梅金鼎美调和，诗寄空林问讯多。秦客弈棋抛已久，<br>　　楞严禅髓更无过。万般如幻希先觉，一丈临山且奈何。<br>　　空讽平津好珠玉，不知更得及门么。
◎卷.12【酬张相公见寄】贯休<br>　　周郎怀抱好知音，常爱山僧物外心。闭户不知芳草歇，<br>　　无能唯拟住山深。感通未合三生石，骚雅欢擎九转金。<br>　　但似前朝萧与蒋，老僧风雪亦相寻。
◎卷.13【酬王相公见赠】贯休<br>　　孤拙将来岂偶然，不能为漏滴青莲。一从麟笔题墙后，<br>　　常只冥心古像前。九德陶熔空有迹，六窗清净始通禅。<br>　　今朝幸捧琼瑶赠，始见玄中更有玄。
◎卷.14【酬周相公见赠】贯休<br>　　三界无家是出家，岂宜拊凤睹新麻。幸生白发逢今圣，<br>　　曾梦青莲映玉沙。境陟名山烹锦水，睡忘东白洞平茶。<br>　　喜擎绣段攀金鼎，谢脁馀霞始是霞。
◎卷.15【道情偈三首】贯休<br>　　崆峒老人专一一，黄梅真叟却无无。<br>　　独坐松根石头上，四溟无限月轮孤。<br>　　非色非空非不空，空中真色不玲珑。<br>　　可怜卢大担柴者，拾得骊珠橐籥中。<br>　　优钵罗花万劫春，频犁田地绝纤尘。<br>　　道吾道者相招好，不是香林采叶人。
◎卷.16【马上作】贯休<br>　　柳岸花堤夕照红，风清襟袖辔璁珑。<br>　　行人莫讶频回首，家在凝岚一点中。
◎卷.17【道中逢乞食老僧】贯休<br>　　赤棕榈笠眉毫垂，拄楖栗杖行迟迟。<br>　　时人只施盂中饭，心似白莲那得知。
◎卷.18【秋末寄武昌一公】贯休<br>　　见说武昌江上住，柏枯槐朽战时风。<br>　　知师诗癖难医也，霜洒芦花明月中。
◎卷.19【陋巷】贯休<br>　　坠叶如花欲满沟，破篱荒井一蝉幽。<br>　　亦知希骥无希者，作么令人强转头。
◎卷.20【终南僧】贯休<br>　　声利掀天竟不闻，草衣木食度朝昏。<br>　　遥思山雪深一丈，时有仙人来打门。
◎卷.21【听僧弹琴】贯休<br>　　家近吴王古战城，海风终日打墙声。<br>　　今朝乡思浑堆积，琴上闻师大蟹行。
◎卷.22【渔者】贯休<br>　　风恶波狂身似闲，满头霜雪背青山。<br>　　相逢略问家何在，回指芦花满舍间。
◎卷.23【大蜀皇帝潜龙日述圣德诗五首】贯休<br>　　岳渎殊祥日月精，入尧金镜佐休明。衣严黼黻皇恩重，<br>　　剑折芙蓉紫气横。玉甃金汤山岳峻，花藏台榭管弦清。<br>　　已闻图上凌烟阁，宠渥穹窿玉不名。<br>　　扶持社稷似齐桓，百万雄师贵可观。神智发中真莫测，<br>　　贡输天下学应难，风清鼙角□□□，□肃神龙草木寒。<br>　　堪羡蜀民恒有福，太平时节一般般。<br>　　珠履三千侍玉除，宫花飘锦早莺初。虽然周孔心相似，<br>　　其奈龚黄政不如。浩浩歌谣闻禁掖，重重襦袴满樵渔。<br>　　若论朝野艰难日，第一之功美有馀。<br>　　紫髯青眼代天才，韩白孙吴稍可陪。只见赤心尧日下，<br>　　岂知真气梵天来。听经瑞雪时时落，登塔天花步步开。<br>　　尽祝庄椿同寿考，人间岁月岂能催。<br>　　丈夫勋业正乾坤，麟凤龟龙尽在门。西伯最怜耕让畔，<br>　　曹参空爱酒盈樽。心慈为受金仙嘱，发白缘酬玉砌恩。<br>　　从此于门转高大，可怜子子与孙孙。
◎卷.24【陈情献蜀皇帝】贯休<br>　　河北江东处处灾，唯闻全蜀勿尘埃。一瓶一钵垂垂老，<br>　　千水千山得得来，奈菀幽栖多胜景，巴歈陈贡愧非才。<br>　　自惭林薮龙钟者，亦得亲登郭隗台。
◎卷.25【寿春节进大蜀皇帝五首】贯休<br>　　上玄大帝降坤维，箕尾为臣副圣期。岂比赤光盈室日，<br>　　全同白象下天时。文经武纬包三古，日角龙颜遏四夷。<br>　　今日降神天上会，愿将天福比须弥。<br>　　异香滴露降纷纷，紫电环枢照禁门。先冠百王临亿兆，<br>　　后称十号震乾坤。羲轩之道方为道，草木沾恩始是恩。<br>　　今以謏才歌睿德，犹如饮海妙难论。<br>　　茂祉遐宣胜事并，薰风微入舜弦清。四洲不必归王化，<br>　　一统那能计圣情。合合鼓钟膏雨滴，峨峨宫阙瑞烟横。<br>　　西逾昆岳东连海，谁不梯山贺圣明。<br>　　远人玉帛尽来归，及物天慈物物肥。春力遍时皆甲拆，<br>　　王言闻者尽光辉。家家锦绣香醪熟，处处笙歌乳燕飞。<br>　　为报蜀皇勤祷祝，圣明天子古今稀。<br>　　积劫修来似炼金，为皇为帝万灵钦。能当浊世为清世，<br>　　始见君心是佛心。九野黎民耕浩浩，百蛮朝骑日駸駸。<br>　　今朝献寿将何比，愿似庄椿一万寻。
◎卷.26【对雪寄新定冯使君二首】贯休<br>　　仙掌空思归未能，焚香冥目对残灯。岂知瑞雪千山合，<br>　　空觉春寒半夜增。翳月素云埋粉堞，堆巢孤鹤下金绳。<br>　　因思太守忧民切，吟对琼枝喜不胜。<br>　　政化由来通上灵，丰年祥瑞满窗明。气严坐久灯凝焰，<br>　　片大更深屋作声。飘掩烟霞何处去，欹斜杉竹向帘倾。<br>　　雪林中客虽无事，还有新诗半夜成。
◎卷.27【送刘相公朝觐二首】贯休<br>　　九苞仙瑞曜垂衣，一品高标百辟师。魏相十思常自切，<br>　　曹溪一句几生知。久交玉帐虽难别，须佐金轮去已迟。<br>　　唯杜荆州最惆怅，柳门回首落花时。<br>　　急征只是再登庸，生意人心万国同。燮理久征殷傅说，<br>　　谭真欲过李玄通。程穿岘首春光老，马速商於曙色红。<br>　　从此龙颜又应瘦，寰瀛俱荷代天功。
◎卷.28【避寇游成福山院】贯休<br>　　成福僧留不拟归，猕猴菌嫩豆苗肌。那堪蚕月偏多雨，<br>　　况复衢城未解围。翠拥槿篱泉乱入，云开花岛雉双飞。<br>　　堪嗟大似悠悠者，只向诗中话息机。
◎卷.29【别李常侍】贯休<br>　　楚水和烟海浪通，又擎杯锡去山东。道情虽拟攀孤鹤，<br>　　诗业那堪至远公。梦入深云香雨滴，吟搜残雪石林空。<br>　　朱门再到知何日，一片征帆万里风。
◎卷.30【送郑阁赴闽辟】贯休<br>　　便便书腹德无邻，健笔从知又入闽。鹦鹉才须归紫禁，<br>　　真珠履不称清贫。武夷山夹仙霞薄，螺女潭通海树春。<br>　　从此应多好消息，莫忘江上一闲人。
◎卷.31【寄信州张使君】贯休<br>　　水坛柽殿地含烟，领鹤行吟积翠间。数阁凉飔终日去，<br>　　满怀明月上方还。时来自有鹓鸾识，道在从如草木闲。<br>　　唯羡灵溪贤太守，一麾清坐似深山。
◎卷.32【春末寄周琏】贯休<br>　　暮角含风雨气曛，寂寥莓翠上衣巾。道情不向莺花薄，<br>　　诗意自如天地春。梦入乱峰仍履雪，吟看芳草只思人。<br>　　手中孤桂月中在，来听泉声莫厌频。
◎卷.33【读《吴越春秋》】贯休<br>　　犹来吴越尽须惭，背德违盟又信谗。宰嚭一言终杀伍，<br>　　大夫七事只须三。功成献寿歌飘雪，谁爱扁舟水似蓝。<br>　　今日雄图又何在，野花香径鸟喃喃。
◎卷.34【春游灵泉寺】贯休<br>　　水蹴危梁翠拥沙，钟声微径入深花。嘴红涧鸟啼芳草，<br>　　头白山僧自扞茶。松色摧残遭贼火，水声幽咽落人家。<br>　　因寻古迹空惆怅，满袖香风白日斜。
◎卷.35【归东阳临岐上杜使君七首】贯休<br>　　小谢清高大谢才，圣君令泰此方来。<br>　　一从到后常无事，铃阁公庭满绿苔。<br>　　红锦帐中歌白雪，乌皮几畔抚青英。<br>　　不知何物为心地，赛却澄江彻底清。<br>　　谁报田中有黑虫，一家斋戒减仙容。<br>　　分忧若也皆如此，天下家家有剩舂。<br>　　忧民心切出冲炎，禾稼如云喜气兼。<br>　　林下闲人亦何幸，也随旌旆到银尖。<br>　　方恐狱中桃树出，忽闻枯木却生烟。<br>　　褚祥为郡曾如此，却恐当时是偶然。<br>　　枯骨纵横遍水湄，尽收为冢碧参差。<br>　　分明为报精灵辈，好送旌旗到凤池。<br>　　舍鲁依刘一片云，好风吹去远纤尘。<br>　　犹期明月清风夜，来作西园第八人。<br>第八百三十六卷
◎卷.1【春】贯休<br>　　自来自去动洪炉，无象无私无处无。回雁不多消气力，<br>　　染花应最费工夫。溟濛便恨豪家惜，浓暖深为政笔驱。<br>　　莫讶相逢只添睡，伊余心不在荣枯。
◎卷.2【闻迎真身】贯休<br>　　四海无波八表臣，恭闻今岁礼真身。七重锁未开金钥，<br>　　五色光先入紫宸。丹凤楼台飘瑞雪，岐阳草木亚香尘。<br>　　可怜优钵罗花树，三十年来一度春。
◎卷.3【灞陵战叟】贯休<br>　　剑刓秋水鬓梳霜，回首胡天与恨长。官竟不封右校尉，<br>　　斗曾生挟左贤王。寻班超传空垂泪，读李陵书更断肠。<br>　　今日灞陵陵畔见，春风花雾共茫茫。
◎卷.4【遇道者】贯休<br>　　鹤骨松筋风貌殊，不言名姓绝荣枯。寻常藜杖九衢里，<br>　　莫是商山一皓无。身带烟霞游汗漫，药兼神鬼在葫芦。<br>　　只应张果支公辈，时复相逢醉海隅。
◎卷.5【赠钟陵陈处士】贯休<br>　　否极方生社稷才，唯谭帝道鄙梯媒。高吟千首精怪动，<br>　　长啸一声天地开。湖上独居多草木，山前频醉过风雷。<br>　　吾皇仄席求贤久，莫待征书两度来。
◎卷.6【怀邻叟】贯休<br>　　常思东溪庞眉翁，是非不解两颊红。桔槔打水声嘎嘎，<br>　　紫芋白薤肥濛濛。鸥鸭静游深竹里，儿孙多在好花中。<br>　　千门万户皆车马，谁爱如斯太古风。
◎卷.7【赠轩辕先生】贯休<br>　　曾亲文景上金銮，语共容城语一般。久向红霞居不出，<br>　　若非清世见应难。满炉药熟分仙尽，几局棋终看海干。<br>　　略问先生真甲子，只言弟子是刘安。
◎卷.8【偶作因怀山中道侣】贯休<br>　　是是非非竟不真，桃花流水送青春。姓刘姓项今何在，<br>　　争利争名愁杀人。必竟输他常寂默，只应赢得苦沈沦。<br>　　深云道者相思否，归去来兮湘水滨。
◎卷.9【送新罗人及第归】贯休<br>　　捧桂香和紫禁烟，远乡程彻巨鳌边。莫言挂席飞连夜，<br>　　见说无风即数年。衣上日光真是火，岛旁鱼骨大于船。<br>　　到乡必遇来王使，与作唐书寄一篇。
◎卷.10【送新罗衲僧】贯休<br>　　扶桑枝西真气奇，古人呼为师子儿。六环金锡轻摆撼，<br>　　万仞雪峤空参差。枕上已无乡国梦，囊中犹挈石头碑。<br>　　多惭不便随高步，正是风清无事时。
◎卷.11【春晚桐江上闲望作】贯休<br>　　江上车声落日催，纷纷扰扰起红埃。更无人望青山立，<br>　　空有帆冲夜色来。沙鸟似云钟外去，汀花如火雨中开。<br>　　可怜潇洒鸱夷子，散发扁舟去不回。
◎卷.12【商山道者】贯休<br>　　五千言外得玄音，石屋寒栖隔雪林。多傍松风梳绿发，<br>　　只烧崖药点黄金。澄潭龙气来萦砌，月冷星精下听琴。<br>　　曾梦先生非此处，碧桃溪上紫烟深。
◎卷.13【闻许棠及第因寄桂雍】贯休<br>　　时清道合出尘埃，清苦为诗不仗媒。今日桂枝平折得，<br>　　几年春色并将来。势扶九万风初极，名到三山花正开。<br>　　更有平人居蛰屋，还应为作一声雷。
◎卷.14【瀔江秋居作】贯休<br>　　无事相关性自摅，庭前拾叶等闲书。青山万里竟不足，<br>　　好竹数竿凉有馀。近看老经加澹泊，欲归少室复何如。<br>　　面前小沼清如镜，终养琴高赤鲤鱼。
◎卷.15【上缙云段使君】贯休<br>　　清畏人知人尽知，缙云三载得宣尼。活民刀尺虽无象，<br>　　出世文章岂有师。术气芝香粘瓮榼，云痕翠点满旌旗。<br>　　今朝暂到金台上，颇觉心如太古时。
◎卷.16【春末兰溪道中作】贯休<br>　　山花零落红与绯，汀烟濛茸江水肥。人担犁锄细雨歇，<br>　　路入桑柘斜阳微。深喜东州云寇去，不知西狩几时归。<br>　　清平时节何时是，转觉人心与道违。
◎卷.17【野居偶作】贯休<br>　　高淡清虚即是家，何须须占好烟霞。无心于道道自得，<br>　　有意向人人转赊。风触好花文锦落，砌横流水玉琴斜。<br>　　但令如此还如此，谁羡前程未可涯。
◎卷.18【再游东林寺作五首】贯休<br>　　台殿参差耸瑞烟，桂花飘雪水潺潺。<br>　　莫疑远去无消息，七万馀年始半年。<br>　　桓玄旧辇残云湿，耶舍孤坟落照迟。<br>　　有个山僧倚松睡，恐人来取白猿儿。<br>　　玉像珠龛香阵横，锦霞多傍石墙生。<br>　　辟蛇行者今何在，花里唯闻鸠鸟声。<br>　　爱陶长官醉兀兀，送陆道士行迟迟。<br>　　买酒过溪皆破戒，斯何人斯师如斯。<br>　　白薝卜花露滴滴，红苾刍草香濛濛。<br>　　田地更无尘一点，是何人合住其中。
◎卷.19【题兰江言上人院二首】贯休<br>　　一生只著一麻衣，道业还欺习彦威。<br>　　手把新诗说山梦，石桥天柱雪霏霏。<br>　　只是危吟坐翠层，门前岐路自崩腾。<br>　　青云名士时相访，茶煮西峰瀑布冰。
◎卷.20【中秋十五夜月】贯休<br>　　噀雪喷霜满碧虚，王孙公子玩相呼。从来天匠为轮足，<br>　　自是人心此夜馀。静入万家危露滴，清埋众象叫鸿孤。<br>　　坐来惟觉情无极，何况三湘与五湖。
◎卷.21【鹭鸶有怀（前东阳王慥使君养一鹭鸶名瑶花）】贯休<br>　　粉魄霜华为尔枯，鸳鸯相伴更堪图。爱来沙岛遗银屋，<br>　　终作金笼养雪雏。栖宿必多清濑梦，品流还次白猿徒。<br>　　今朝不觉频回首，曾伴瑶花近玉壶。
◎卷.22【东阳罹乱后怀王慥使君五首】贯休<br>　　昨来只对汉诸侯，胜事消磨不自由。裂地鼓鼙军□急，<br>　　连天烽火阵云秋。砍毛淬剑虽无数，歃血为盟不到头。<br>　　谁为今朝奉明主，使君司户在隋州。<br>　　只报精兵过大河，东西南北杀人多。可怜白日浑如此，<br>　　来似蝗虫争奈何。天意岂应容版乱，人心都改太凋讹。<br>　　不胜惆怅还惆怅，一曲东风月胯歌。<br>　　为郡无如王使君，一家清冷似云根。货财不入崔洪口，<br>　　俎豆尝闻夫子言。须发坐成三载雪，黎氓空负二天恩。<br>　　不堪西望西风起，纵火昆仑谁为论。<br>　　魄慑魂飞骨亦销，此魂此魄亦难招。黄金白玉家家尽，<br>　　绣闼雕甍处处烧。惊动乾坤常黯惨，深藏山岳亦倾摇。<br>　　恭闻国有英雄将，拟把何心答圣朝。<br>　　不是龚黄覆育才，即须清苦远尘埃。无人与奏吾皇去，<br>　　致乱唯因酷吏来。刳剥生灵为事业，巧通豪谮作梯媒。<br>　　令人转忆王夫子，一片真风去不回。
◎卷.23【秋夜怀嵩少因寄洛中旧知】贯休<br>　　炉爇旃檀不称贫，霏霏玉露湿禅巾。紫金地上三更月，<br>　　红藕香中一病身。少室少年偏入梦，多时多事去无因。<br>　　如今憔悴头成雪，空想嵯峨羡故人。
◎卷.24【避地毗陵，寒月上孙徽使君兼寄东阳王使君三首】贯休<br>　　一到毗陵心更劳，冷吟闲步拥云袍。岂缘思妙尘埃少，<br>　　自是风清物态高。野色疏黄连楚甸，故山奇碧隔河桥。<br>　　终须愚谷中安致，不是人间好羽毛。<br>　　常忆双溪八咏前，讲诗论道接清贤。文欺白凤真难及，<br>　　药撚红蕖岂偶然。花湿瑞烟粘玉磬，帘垂幽鸟啄苔钱。<br>　　自怜不是悠悠者，吟嚼真风二十年。<br>　　□雷车雨滴阶声，寂寞焚香独闭扃。锦绣文章无路达，<br>　　袴襦歌咏隔墙听。松声冷浸茶轩碧，苔点狂吞纳线青。<br>　　唯有孤高江太守，不忘病客在禅灵。
◎卷.25【秋末寄上桐江冯使君】贯休<br>　　山东山色胜诸山，谢守清高不可攀。薄俗尽于言下泰，<br>　　苦心唯到醉中闲。香凝锦帐抄书后，月转棠阴送客还。<br>　　野客沾恩归未得，萧萧霜叶满柴关。
◎卷.26【禅师】贯休<br>　　击鼓求亡益是非，木中生火更何为。<br>　　吾师别是醍醐味，不是知心人不知。
◎卷.27【道士】贯休<br>　　花岛相逢满袖云，藉花论道过金巾。<br>　　腾腾又入仙山去，只恐是青城丈人。
◎卷.28【风琴】贯休<br>　　至境心为造化功，一枝青竹四弦风。<br>　　寥寥双耳更深后，如在缑山明月中。
◎卷.29【庭橘】贯休<br>　　蚁踏金苞四五株，洞庭山上味何殊。<br>　　不缘松树称君子，肯便甘人唤木奴。
◎卷.30【落花】贯休<br>　　蝶醉蜂痴一簇香，绣葩红蒂堕残芳。<br>　　因嗟好德人难得，公子王孙尽断肠。
◎卷.31【孤云】贯休<br>　　将比鹭鸶还恐屈，始思残雪不如多。<br>　　清风相引去更远，皎洁孤高奈尔何。
◎卷.32【苦吟】贯休<br>　　河薄星疏雪月孤，松枝清气入肌肤。<br>　　因知好句胜金玉，心极神劳特地无。
◎卷.33【古战处】贯休<br>　　鬼气苍黄棘叶红，昔时人血此时风。<br>　　相怜极目无疆地，曾落将军一阵中。
◎卷.34【偶然作】贯休<br>　　蝉声引出石中蛩，寂寞门扃叶数重。<br>　　谁道思山心不切，等闲尽出两三峰。
◎卷.35【招友人宿】贯休<br>　　银地无尘金菊开，紫梨红枣堕莓苔。<br>　　一泓秋水一轮月，今夜故人来不来。<br>第八百三十七卷
◎卷.1【山居诗二十四首】贯休<br>　　休话喧哗事事难，山翁只合住深山。数声清磬是非外，<br>　　一个闲人天地间。绿圃空阶云冉冉，异禽灵草水潺潺。<br>　　无人与向群儒说，岩桂枝高亦好扳。<br>　　难是言休即便休，清吟孤坐碧溪头。三间茆屋无人到，<br>　　十里松阴独自游。明月清风宗炳社，夕阳秋色庾公楼。<br>　　修心未到无心地，万种千般逐水流。<br>　　好鸟声长睡眼开，好茶擎乳坐莓苔。不闻荣辱成番尽，<br>　　只见熊罴作队来。诗里从前欺白雪，道情终遣似婴孩。<br>　　由来此事知音少，不是真风去不回。<br>　　万境忘机是道华，碧芙蓉里日空斜。幽深有径通仙窟，<br>　　寂寞无人落异花。掣电浮云真好喻，如龙似凤不须夸。<br>　　君看江上英雄冢，只有松根与柏槎。<br>　　鞭后从他素发兼，涌清奔碧冷侵帘。高奇章句无人爱，<br>　　澹泊身心举世嫌。白石桥高吟不足，红霞影暖卧无厌。<br>　　居山别有非山意，莫错将予比宋纤。<br>　　鸟外尘中四十秋，亦曾高挹汉诸侯。如斯标致虽清拙，<br>　　大丈夫儿合自由。紫术黄菁苗蕺蕺，锦囊香麝语啾啾。<br>　　终须心到曹溪叟，千岁槠根雪满头。<br>　　慵甚嵇康竟不回，何妨方寸似寒灰。山精日作儿童出，<br>　　仙者时将玉器来。筠帚扫花惊睡鹿，地垆烧树带枯苔。<br>　　不行朝市多时也，许史金张安在哉。<br>　　心心心不住希夷，石屋巉岩鬓发垂。养竹不除当路笋，<br>　　爱松留得碍人枝。焚香开卷霞生砌，卷箔冥心月在池。<br>　　多少故人头尽白，不知今日又何之。<br>　　龙藏琅函遍九垓，霜钟金鼓振琼台。堪嗟一句无人得，<br>　　遂使吾师特地来。无角铁牛眠少室，生儿石女老黄梅。<br>　　令人转忆庞居士，天上人间不可陪。<br>　　五岳烟霞连不断，三山洞穴去应通。石窗欹枕疏疏雨，<br>　　水碓无人浩浩风。童子念经深竹里，猕猴拾虱夕阳中。<br>　　因思往事抛心力，六七年来楚水东。<br>　　尘埃中更有埃尘，时复双眉十为颦。赖有年光飞似箭，<br>　　是何心地亦称人。回贤参孝时时说，蜂虿狼贪日日新。<br>　　天意刚容此徒在，不堪惆怅不堪陈。<br>　　翠窦烟岩画不成，桂华瀑沫杂芳馨。拨霞扫雪和云母，<br>　　掘石移松得茯苓。好鸟傍花窥玉磬，嫩苔和水没金瓶。<br>　　从他人说从他笑，地覆天翻也只宁。<br>　　腾腾兀兀步迟迟，兆朕消磨只自知。龙猛金膏虽未作，<br>　　孙登土窟且相宜。薜萝山帔偏能gx，橡栗年粮亦且支。<br>　　已得真人好消息，人间天上更无疑。<br>　　岚嫩风轻似碧纱，雪楼金像隔烟霞。葛苞玉粉生香垄，<br>　　菌簇银钉满净楂。举世只知嗟逝水，无人微解悟空花。<br>　　可怜扰扰尘埃里，双鬓如银事似麻。<br>　　千岩万壑路倾欹，杉桧濛濛独掩扉。劚药童穿溪罅去，<br>　　采花蜂冒晓烟归。闲行放意寻流水，静坐支颐到落晖。<br>　　长忆南泉好言语，如斯痴钝者还稀。<br>　　一庵冥目在穹冥，菌枕松床藓阵青。乳鹿暗行柽径雪，<br>　　瀑泉微溅石楼经。闲行不觉过天井，长啸深能动岳灵。<br>　　应恐无人知此意，非凡非圣独醒醒。<br>　　慵刻芙蓉传永漏，休夸丽藻鄙汤休。且为小囤盛红粟，<br>　　别有珍禽胜白鸥。拾栗远寻深涧底，弄猿多在小峰头。<br>　　不能更出尘中也，百炼刚为绕指柔。<br>　　业薪心火日烧煎，浪死虚生自古然。陆氏称龙终妄矣，<br>　　汉家得鹿更空焉。白衣居士深深说，青眼胡僧远远传。<br>　　刚地无人知此意，不堪惆怅落花前。<br>　　露滴红兰玉满畦，闲拖象屣到峰西。但令心似莲花洁，<br>　　何必身将槁木齐。古堑细烟红树老，半岩残雪白猿啼。<br>　　虽然不是桃源洞，春至桃花亦满蹊。<br>　　自休自已自安排，常愿居山事偶谐。僧采树衣临绝壑，<br>　　狖争山果落空阶。闲担茶器缘青障，静衲禅袍坐绿崖。<br>　　虚作新诗反招隐，出来多与此心乖。<br>　　石垆金鼎红蕖嫩，香阁茶棚绿巘齐。坞烧崩腾奔涧鼠，<br>　　岩花狼藉斗山鸡。蒙庄环外知音少，阮籍途穷旨趣低。<br>　　应有世人来觅我，水重山叠几层迷。<br>　　自古浮华能几几，逝波终日去滔滔。汉王废苑生秋草，<br>　　吴主荒宫入夜涛。满屋黄金机不息，一头白发气犹高。<br>　　岂知知足金仙子，霞外天香满毳袍。<br>　　如愚何止直如弦，只合深藏碧嶂前。但见山中常有雪，<br>　　不知世上是何年。野人爱向庵前笑，赤玃频来袖畔眠。<br>　　只有逍遥好知己，何须更问洞中天。<br>　　支公放鹤情相似，范泰论交趣不同。有念尽为烦恼相，<br>　　无私方称水晶宫。香焚薝卜诸峰晓，珠掐金刚万境空。<br>　　若买山资言不及，恒河沙劫用无穷。
◎卷.2【再逢虚中道士三首】贯休<br>　　天目西峰古坏坛，坛边相别雪漫漫。<br>　　如今四十馀年也，还共当时恰一般。<br>　　囊里灵龟小似钱，道伊年与我同年。<br>　　壶中长挈天相逐，何处升天更有天。<br>　　吾道将君道且殊，君须全似老君须。<br>　　寻常有语争堪信，爱说蟠桃似瓮粗。
◎卷.3【上卢使君二首】贯休<br>　　一领彤弓下赤墀，惟将清净作藩篱。马卿山岳金相似，<br>　　张绪风情柳不如。心染烟霞新句出，笔驱奸蠹宿根隳。<br>　　鄱阳黎庶还堪羡，头有重天足有牦。<br>　　司马迁文亚圣人，三头九陌碾香尘。尽传棣萼麟兼凤，<br>　　终作昌朝甫与申。楼耸娇歌疏雨过，风含和气满城春。<br>　　因知寰海升平去，又见高宗梦里人。
◎卷.4【陪冯使君游六首·登干霄亭】贯休<br>　　拥翠扪萝山屐轻，飘飖红旆在青冥。仙科朱绂言非贵，<br>　　溪鸟林泉癖爱听。古桂林边棋局湿，白云堆里茗烟青。<br>　　因思庐岳弥天客，手把金书倚石屏。
◎卷.5【陪冯使君游六首·游灵泉院】贯休<br>　　珂珮喧喧满路岐，乱泉声里扣禅扉。对花语合希夷境，<br>　　坐石苔黏黼黻衣。鸟啄古杉云冉冉，风吹清磬露霏霏。<br>　　惠岩亦有孤峰在，只恋繙经未得归。
◎卷.6【陪冯使君游六首·过相思岭】贯休<br>　　誉自馨香道自怡，相思岭上却无机。荒渠叶覆深霞在，<br>　　片石人吟一鸟飞。何处风砧传古曲，谁家冢树挂斜晖。<br>　　因思往事真堪笑，鹤背渔竿未是归。
◎卷.7【陪冯使君游六首·锦沙墩】贯休<br>　　临水登山兴自奇，锦沙墩上最多时。虽云发白孤峰好，<br>　　其奈名清圣主知。草媚莲塘资逸步，云生松壑有新诗。<br>　　翛然别是神仙趣，岂羡东山妓乐随。
◎卷.8【陪冯使君游六首·钓罾潭】贯休<br>　　境静江清无事时，红旌画鹢动渔矶。心期只是行春去，<br>　　日暮还应待鹤归。风破绮霞山寺出，人歌白雪岛花飞。<br>　　自怜亦在仙舟上，玉浪翻翻溅草衣。
◎卷.9【陪冯使君游六首·迎仙阁】贯休<br>　　涧香霞影绕楼台，卷箔凭阑耳目开。况从旌旗近鸾凤，<br>　　可怜谈笑出尘埃。火云不入长松径，露茗何须白玉杯。<br>　　谁道迎仙仙不至，今朝还有谢公来。
◎卷.10【贺雨上王使君二首】贯休<br>　　一片丹心合万灵，应时甘雨带龙腥。驱尘煞烧连穷□，<br>　　□电冲霓满窅冥。处处已知仓廪溢，家家皆歇管弦听。<br>　　应须蚤勒南山石，黄霸清风满内庭。<br>　　由来天赞德唯馨，朋祷心期事尽行。玄妙久闻谈佛母，<br>　　感通今日见神明。破除秋热飘萧尽，还似春时散漫倾。<br>　　他日为霖亦如此，诸生无不沐经营。
◎卷.11【感怀寄卢给事二首】贯休<br>　　绵绵远念近来多，喜鹊随函到绿萝。虽匪二贤曾入洛，<br>　　忽惊六义减沈疴。童扳邻杏隳墙瓦，燕啄花泥落砌莎。<br>　　好更因人寄消息，沃州归去已蹉跎。<br>　　常忆团圆绣像前，东归经乱独生全。孤峰已住六七处，<br>　　万事无成三十年。每想苑墙危逼路，更思钵塔晓凌烟。<br>　　如今憔悴荆枝尽，一讽来书一怆然。
◎卷.12【贺郑使君】贯休<br>　　三衢蜂虿陷城池，八咏龙韬整武貔。才谕危亡书半幅，<br>　　便思父母泪双垂。戈收甲束投仁境，汗浃魂飘拜虎旗。<br>　　死地再生知德重，精兵连譀觉山移。人和美叶祯祥出，<br>　　阵善深为典教推。仗信输诚方始是，执俘折馘欲何为。<br>　　清威严令无纤壒，长路深山不拾遗。七邑恩波歌浩渺，<br>　　一方云物自鲜奇。天文仰视同诸掌，剑术无前更数谁。<br>　　战马闲眠汀草远，秋鼙干揭岳霞隳。义为土地精灵伏，<br>　　仁作金汤铁石卑。龚遂刘宽同煦妪，张飞关羽太驱驰。<br>　　笙歌席上偏怜客，刀剑林中亦念诗。縠渚美为长饮水，<br>　　金山高作受降碑。时犹草草秋方尽，陈是堂堂孰敢窥。<br>　　宠渥岂唯分节钺，勋庸须勒上钟彝。神资天赞谁堪比，<br>　　名遂功成自不知。卷箔倚阑云欲雪，拥垆倾榼酒如饴。<br>　　扶尧社稷常忧老，到郭汾阳亦未迟。释子沾恩无以报，<br>　　只将葑菲贺阶墀。
◎卷.13【送郑使君】贯休<br>　　刺婺廉闽动帝台，唯将清净作梯媒。绿沈枪卓妖星落，<br>　　白玉壶澄苦雾开。仁爱久悬溪上月，恩光又发岭头梅。<br>　　天资刘邵龚黄笔，神助韩彭卫霍才。古驿剑江分掩映，<br>　　画旗花舫下喧豗。凤麟帟幕芙蓉坼，洞壑清威霹雳来。<br>　　礼乐封疆添礼乐，尘埃时节勿尘埃。荔支花下驱千骑，<br>　　薝卜林中礼万回。视事蛮奴磨玉砚，邀宾海月射金杯。<br>　　讴歌合合千门乐，鼙角雄雄一阁雷。君父恩深头早白，<br>　　子孙荣袭日难陪。东阳缁素如何好，空向生祠祝上台。
◎卷.14【赠杨公杜之舅】贯休<br>　　分尽君忧一不遗，凤书征入万民悲。风云终日如相逐，<br>　　雨露前程即可知。画舸还盛江革石，秋山又看谢安棋。<br>　　谈谐尽是经邦术，头角由来出世姿。天地事须归橐籥，<br>　　文章谁得到罘罳。扣舷傍岛清吟健，问俗看渔晚泊迟。<br>　　霞影满江摇枕簟，鸟行和月下涟漪。周秦汉魏书书在，<br>　　麟凤龟龙步步随。金殿恩波将浩浩，圭峰意绪谩孜孜。<br>　　郡中条令春常在，境外歌谣美更奇。道者药垆留要妙，<br>　　林僧禅偈寄相思。王杨卢骆真何者，房杜萧张更是谁。<br>　　应念衢民千万户，家家皆置一生祠。
◎卷.15【游金华山禅院】贯休<br>　　兹地曾栖菩萨僧，旃檀楼殿瀑崩腾。因知境胜终难到，<br>　　问著人来悉不曾。斜谷暗藏千载雪，薄岚常翳一龛灯。<br>　　多惭不及当时海，又下嵯峨一万层。
◎卷.16【寄郑道士二首】贯休<br>　　常忆苏耽好羽仪，信安山观住多时。<br>　　不知玉质双栖处，两个仙人是阿谁。<br>　　谁带金轮髻里珠，何妨相逐去清都。<br>　　旧山大有闲田地，五色香茆有子无。
◎卷.17【送少年禅师二首】贯休<br>　　秀眉青目树花衣，一钵随缘智不知。<br>　　佛与轮王嫌不作，世间刚有个痴儿。<br>　　万水千山一鹤飞，岂愁游子暮何之。<br>　　古今此著无人会，王积新输更不疑。
◎卷.18【古剑池】贯休<br>　　秋水莲花三四枝，我来慷慨步迟迟。<br>　　不决浮云斩邪佞，真成龙去拟何为。
◎卷.19【曹娥碑】贯休<br>　　高碑说尔孝应难，弹指端思白浪间。<br>　　堪叹行人不回首，前山应是苎萝山。
◎卷.20【比干传】贯休<br>　　昏王亡国岂堪陈，只见明诚不见身。<br>　　想得先生也知自，欲将留与后来人。
◎卷.21【送人游茆山】贯休<br>　　鸟啼花笑暖纷纷，路入青云白石门。<br>　　君到前头好看好，老僧或恐是茆君。
◎卷.22【闻杜宇】贯休<br>　　咽雨哀风更不停，春光于尔岂无情。<br>　　宜须唤得谢豹出，方始年年无此声。
◎卷.23【听晓角】贯休<br>　　三会单于满阁风，五行无忒月朦胧。<br>　　如何十万家休戚，只在呜呜咽咽中。
◎卷.24【宿赤松山观题道人水阁兼寄郡守】贯休<br>　　珠殿香輧倚翠棱，寒栖吾道寄孙登。岂应肘后终无分，<br>　　见说仙中亦有僧。云敛石泉飞险窦，月明山鼠下枯藤。<br>　　还如华顶清谈夜，因有新诗寄郑弘。
◎卷.25【春游凉泉寺】贯休<br>　　一到凉泉未拟归，迸珠喷玉落阶墀。几多僧只因泉在，<br>　　无限松如泼墨为。云堑含香啼鸟细，茗瓯擎乳落花迟。<br>　　青山看著不可上，多病多慵争奈伊。
◎卷.26【经吴宫】贯休<br>　　夫差昏暗霸图倾，千古凄凉地不灵。妖艳恩馀宫露浊，<br>　　忠臣心苦海山青。萧条陵陇侵寒水，仿佛楼台出杳冥。<br>　　此是前车况非远，六朝何更不惺惺。
◎卷.27【送薛侍郎贬峡州司马】贯休<br>　　得罪唯惊恩未酬，夷陵山水称闲游。人如八凯须当国，<br>　　猿到三声不用愁。花落扁舟香冉冉，草侵公署雨修修。<br>　　因人好寄新诗好，不独江东有沃州。
◎卷.28【将入匡山宿韩判官宅】贯休<br>　　一宿兰堂接上才，白雪归去几裴回。黛青峰朵孤吟后，<br>　　雪白猿儿必寄来。帘卷茶烟萦堕叶，月明棋子落深苔。<br>　　明朝江上空回首，始觉清风不可陪。
◎卷.29【送郑侍郎骞赴阙】贯休<br>　　文章国器尽琅玕，朝骑駸駸岁欲残。彩笔只宜天上用，<br>　　绣衣偏称雪中看。休惊断雁离三楚，渐入祥烟下七槃。<br>　　翰苑旧知凭与说，紫金轮畔寄书难。
◎卷.30【上卢使君】贯休<br>　　一别旌旗已一年，二林真子劝安禅。常思双戟华堂里，<br>　　还似孤峰峭壁前。步出林泉多吉梦，帆侵分野入祥烟。<br>　　自怜酷似随阳雁，霜打风飘到日边。
◎卷.31【寄匡山大愿和尚】贯休<br>　　一听玄音下竹亭，却思窗雪与囊萤。只将清净酬恩德，<br>　　敢信文章有性灵。梦历山床闻鹤语，吟思海月上沙汀。<br>　　不堪回首沧江上，万仞庐峰在杳冥。
◎卷.32【别卢使君归东阳二首】贯休<br>　　雨气濛濛草满庭，式微吟剧更谁听。诗逢匠化唯贪住，<br>　　日觉恩深不易铭。心苦只应消鬓黑，梦游频入倚天青。<br>　　从兹还似归回首，唯祝台星与福星。<br>　　家在严陵钓渚旁，细涟嘉树拂窗凉。难医林薮烟霞癖，<br>　　又出芝兰父母乡。孤帆好风千里暖，深花黄鸟一声长。<br>　　终期金鼎调羹日，再近尼丘日月光。
◎卷.33【溪寺水阁闲眺因寄宋使君】贯休<br>　　溪木萧条一凭阑，玉霜飞后浪花寒。钓鱼船上风烟暝，<br>　　古木林中砧杵干。至竟道心方始是，空耽山色亦无端。<br>　　谁如太守分忧外，时把西经尽日看。
◎卷.34【春送赵文观送故合州座主神榇归洛】贯休<br>　　喜继于悲锦水东，还乡仙骑却寻嵩。再烧良玉尧云动，<br>　　方报深恩绛帐空。远道灵輀春欲尽，乱山羸马恨无穷。<br>　　他年必立吾君侧，好把书绅答至公。
◎卷.35【z6光大师草书歌】贯休<br>　　雪压千峰横枕上，穷困虽多还激壮。看师逸迹两相宜，<br>　　高適歌行李白诗。海上惊驱山猛烧，吹断狂烟著沙草。<br>　　江楼曾见落星石，几回试发将军炮。别有寒雕掠绝壁，<br>　　提上玄猿更生力。又见吴中磨角来，舞槊盘刀初触击。<br>　　好文天子挥宸翰，御制本多推玉案。晨开水殿教题壁，<br>　　题罢紫衣亲宠锡。僧家爱诗自拘束，僧家爱画亦局促。<br>　　唯师草圣艺偏高，一掬山泉心便足。
◎卷.36【题成都玉局观孙位画龙】贯休<br>　　我见苏州昆山佛殿中，金城柱上有二龙。<br>　　老僧相传道是僧繇手，寻常入海共龙斗。<br>　　又闻蜀国玉局观有孙遇迹，蟠屈身长八十尺。<br>　　游人争看不敢近，头觑寒泉万丈碧。
◎卷.37【观地狱图】贯休<br>　　峨峨非剑阁，有树不堪攀。佛手遮不得，人心似等闲。<br>　　周王应未雪，白起作何颜。尽日空弹指，茫茫尘世间。
◎卷.38【赠雷卿张明府】贯休<br>　　任官征战后，度日寄闲身。封卷还高客，飞书问野人。<br>　　废田教种谷，生路遣寻薪。若起柴桑兴，无先漉酒巾。
◎卷.39【献钱尚父】贯休<br>　　贵逼人来不自由，龙骧凤翥势难收。满堂花醉三千客，<br>　　一剑霜寒十四州。鼓角揭天嘉气冷，风涛动地海山秋。<br>　　东南永作金天柱，谁羡当时万户侯。
◎卷.40【绣州张相公见访】贯休<br>　　德符唐德瑞通天，曾叱谗谀玉座前。千袭彩衣宫锦薄，<br>　　数床御札主恩偏。出师暂放张良箸，得罪惟撑范蠡船。<br>　　未报君恩终必报，不妨金地礼青莲。
◎卷.41【题某公宅】贯休<br>　　宅成天下借图看，始笑平生眼力悭。地占百湾多是水，<br>　　楼无一面不当山。荷深似入苕溪路，石怪疑行雁荡间。<br>　　只恐中原方鼎沸，天心未遣主人闲。
◎卷.42【海觉禅师山院】贯休<br>　　人言海觉老宗师，隐绝层巅世莫知。青草不生行道迹，<br>　　白云常护坐禅扉。六环金锡飞来后，一派银河泻落时。<br>　　借问大心能济物，龙门风雹卷天池。
◎卷.43【悼张道古（昭宗时道古官拾遗以直谏贬蜀中死）】贯休<br>　　清河逝水大匆匆，东观无人失至公。天上君恩三载隔，<br>　　鉴中鸾影一时空。坟生苦雾苍茫外，门掩寒云寂寞中。<br>　　惆怅斯人又如此，一声蛮笛满江风。
◎卷.44【月夕】贯休<br>　　霜月夜裴回，楼中羌笛催。晓风吹不尽，江上落残梅。
◎卷.45【夜雨】贯休<br>　　夜雨山草湿，爽籁杂枯木。闲吟竺仙偈，清绝过于玉。
◎卷.46【晚望】贯休<br>　　落日碧江静，莲唱清且闲。更寻花发处，借月过前湾。
◎卷.47【早霜寄蔡大】贯休<br>　　昨夜楚钟鸣，飞霜下楚城。定知迁客鬓，先向鉴中生。
◎卷.48【赠写经僧楚云】贯休<br>　　剔皮刺血诚何苦，为写灵山九会文。<br>　　十指沥干终七轴，后来求法更无君。
◎卷.49【寄题诠律师院】贯休<br>　　锦溪光里耸楼台，师院高凌积翠开。深竹杪闻残磬尽，<br>　　一茶中见数帆来。焚香只是看新律，幽步犹疑损绿苔。<br>　　莫讶题诗又东去，石房清冷在天台。
◎卷.50【寄天台叶道士】贯休<br>　　负局高风不可陪，玉霄峰北置楼台。注参同契未将出，<br>　　寻楖栗僧多宿来。飕槭松风山枣落，闲关溪鸟术花开。<br>　　终须肘后相传好，莫便乘鸾去不回。
◎卷.51【送道友归天台】贯休<br>　　藓浓苔湿冷层层，珍重先生独去登。气养三田传未得，<br>　　药非八石许还曾。云根应狎玉斧子，月径多寻银地僧。<br>　　太守苦留终不住，可怜江上去腾腾。
◎卷.52【陶种柑橙，令山童买之】贯休<br>　　高步南山南，高歌北山北。数载买柑橙，山资近又足。
◎卷.53【春送僧】贯休<br>　　蜀魄关关花雨深，送师冲雨到江浔。<br>　　不能更折江头柳，自有青青松柏心。
◎卷.54【律师】贯休<br>　　薝卜花红径草青，雪肤冰骨步轻轻。<br>　　今朝暂到焚香处，只恐床前有虱声。
◎卷.55【书石壁禅居屋壁】贯休<br>　　赤旃檀塔六七级，白菡萏花三四枝。<br>　　禅客相逢只弹指，此心能有几人知。
◎卷.56【句】贯休<br>　　今日再三难更识，谶辞唯道待钱来。（周宝莅丹阳，州人<br>　　有事，辄云待钱来，后果以钱镠代之。此上钱镠句也）雁荡经行云漠漠，龙湫宴坐雨濛濛。（雁荡山今有经行台、<br>　　宴坐峰，皆以休得名）<br>　　刻成筝柱雁相挨。<br>　　黄昏风雨黑如磐，别我不知何处去。（《侠客》，<br>　　见《剑侠传》）<br>　　郭尚父休夸塞北，裴中令莫说淮西。（《野客丛谈》）<br>　　万计交人买，华轩保惜深。（《牡丹》，《吟窗杂录》）<br>　　如何忠为主，至竟不封侯。（《即边将》）<br>　　但看千骑去，知有几人归。<br>　　一生不蓄买田钱，华屋何心亦偶然。客至多逢僧在坐，<br>　　钓归惟许鹤随船。（《锦绣万花谷》）<br>　　家为买琴添旧价，厨因养鹤减晨炊。（同上）<br>　　粘粉为题栖凤竹，带香因洗落花泉。（同上）<br>第八百三十八卷
◎卷.1【夏日草堂作】齐己<br>　　沙泉带草堂，纸帐卷空床。静是真消息，吟非俗肺肠。<br>　　园林坐清影，梅杏嚼红香。谁住原西寺，钟声送夕阳。
◎卷.2【寄镜湖方干处士（一作寄方干处士鉴湖旧居）】齐己<br>　　贺监旧山川，空来近百年。闻君与琴鹤，终日在渔船。<br>　　岛露深秋石，湖澄半夜天。云门几回去，题遍好林泉。
◎卷.3【送人归吴】齐己<br>　　比说归耕钓，迢迢向海涯。春寒游子路，村晚主人家。<br>　　□□□□□，□山绿过茶。重寻旧邻里，菱藕正开花。
◎卷.4【赠仰上人】齐己<br>　　避地依真境，安闲似旧溪。干戈百里外，泉石乱峰西。<br>　　草瑞香难歇，松灵盖尽低。寻应报休马，瓶锡向南携。
◎卷.5【夜坐】齐己<br>　　百虫声里坐，夜色共冥冥。远忆诸峰顶，曾栖此性灵。<br>　　月华澄有象，诗思在无形。彻曙都忘寝，虚窗日照经。
◎卷.6【新栽松】齐己<br>　　野僧教种法，苒苒出蓬蒿。百岁催人老，千年待尔高。<br>　　静宜兼竹石，幽合近猿猱。他日成阴后，秋风吹海涛。
◎卷.7【期友人】齐己<br>　　早晚逐兹来，闲门日为开。乱蛩鸣白草，残菊藉苍苔。<br>　　困卧谁惊起，闲行自欲回。何时此携手，吾子本多才。
◎卷.8【和郑谷郎中看棋】齐己<br>　　个是仙家事，何人合用心。几时终一局，万木老千岑。<br>　　有路如飞出，无机似陆沈。樵夫可能解，也此废光阴。
◎卷.9【寄钱塘罗给事】齐己<br>　　愤愤呕谗书，无人诵子虚。伤心天祐末，搔首懿宗初。<br>　　海树青丛短，湖山翠点疏。秋涛看足否，罗刹石边居。
◎卷.10【戊辰岁湘中寄郑谷郎中】齐己<br>　　白发久慵簪，常闻病亦吟。瘦应成鹤骨，闲想似禅心。<br>　　上国杨花乱，沧洲荻笋深。不堪思翠巘，西望独沾襟。
◎卷.11【寓言】齐己<br>　　造化安能保，山川凿欲翻。精华销地底，珠玉聚侯门。<br>　　始作骄奢本，终为祸乱根。亡家与亡国，云此更何言。
◎卷.12【寄王振拾遗（戊辰岁）】齐己<br>　　折槛意何如，平安信不虚。近来焚谏草，深去觅山居。<br>　　□□□□□，□□□□馀。分明知在处，难寄乱离书。
◎卷.13【经贾岛旧居】齐己<br>　　先生居处所，野烧几为灰。若有吟魂在，应随夜魄回。<br>　　地宁销志气，天忍罪清才。古木霜风晚，江禽共宿来。
◎卷.14【送人游塞】齐己<br>　　槐柳野桥边，行尘暗马前。秋风来汉地，客路入胡天。<br>　　雁聚河流浊，羊群碛草膻。那堪陇头宿，乡梦逐潺湲。
◎卷.15【桃花】齐己<br>　　千株含露态，何处照人红。风暖仙源里，春和水国中。<br>　　流莺应见落，舞蝶未知空。拟欲求图画，枝枝带竹丛。
◎卷.16【闻雁】齐己<br>　　何处人惊起，飞来过草堂。丹心劳避弋，万里念随阳。<br>　　影断风天月，声孤荻岸霜。明年趁春去，江上别鸳鸯。
◎卷.17【送人游南】齐己<br>　　南国多山水，君游兴可知。船中江上景，晚泊早行时。<br>　　子美遗魂地，藏真旧墨池。经过几销日，荒草里寻碑。
◎卷.18【送益公归旧居】齐己<br>　　旧隐终牵梦，春残结束归。溪山无伴过，风雨有花飞。<br>　　片石留题字，孤潭照浣衣。邻僧喜相接，扫径与开扉。
◎卷.19【不睡】齐己<br>　　永夜不欲睡，虚堂闭复开。却离灯影去，待得月光来。<br>　　落叶逢巢住，飞萤值我回。天明拂经案，一炷白檀灰。
◎卷.20【新秋雨后】齐己<br>　　夜雨洗河汉，诗怀觉有灵。篱声新蟋蟀，草影老蜻蜓。<br>　　静引闲机发，凉吹远思醒。逍遥向谁说，时注漆园经。
◎卷.21【送刘蜕秀才赴举】齐己<br>　　百发百中□，□□□□年。丹枝如计分，一箭的无偏。<br>　　文物兵销国，关河雪霁天。都人看春榜，韩字在谁前。
◎卷.22【留题仰山大师塔院】齐己<br>　　岚光叠杳冥，晓翠湿窗明。欲起游方去，重来绕塔行。<br>　　乱云开鸟道，群木发秋声。曾约诸徒弟，香灯尽此生。
◎卷.23【乱中闻郑谷、吴延保下世】齐己<br>　　小谏才埋玉，星郎亦逝川。国由多聚盗，天似不容贤。<br>　　兵火焚诗草，江流涨墓田。长安已涂炭，追想更凄然。
◎卷.24【送东林寺睦公往吴国】齐己<br>　　八月江行好，风帆日夜飘。烟霞经北固，禾黍过南朝。<br>　　社客无宗炳，诗家有鲍昭。莫因贤相请，不返旧山椒。
◎卷.25【除夜】齐己<br>　　夜久谁同坐，炉寒鼎亦澄。乱松飘雨雪，一室掩香灯。<br>　　白发添新岁，清吟减旧朋。明朝待晴旭，池上看春冰。
◎卷.26【送秘上人】齐己<br>　　谁喜老闲身，春山起送君。欲凭莲社信，转入洞庭云。<br>　　道路长无阻，干戈渐不闻。秋来向何处，相忆雁成群。
◎卷.27【寓居岳麓，谢进士沈彬再访】齐己<br>　　去岁来寻我，留题在藓痕。又因风雪夜，重宿古松门。<br>　　玉有疑休泣，诗无主且言。明朝此相送，披褐入桃源。
◎卷.28【对雪】齐己<br>　　松门堆复积，埋石亦埋莎。为瑞还难得，居贫莫厌多。<br>　　听怜终夜落，吟惜一年过。谁在江楼望，漫漫堕绿波。
◎卷.29【和岷公送李评事往宜春】齐己<br>　　兵火销邻境，龙沙有去人。江潭牵兴远，风物入题新。<br>　　雪湛将残腊，霞明向早春。郡侯开宴处，桃李照歌尘。
◎卷.30【送僧】齐己<br>　　老忆游方日，天涯锡独摇。凌晨从北固，冲雪向南朝。<br>　　鬓发泉边剃，香灯树下烧。双峰诸道友，夏满有书招。
◎卷.31【过荆门】齐己<br>　　路出荆门远，行行日欲西。草枯蛮冢乱，山断汉江低。<br>　　野店丛蒿短，烟村簇树齐。翻思故林去，在处有猿啼。
◎卷.32【山中答人】齐己<br>　　谩道诗名出，何曾著苦吟。忽来还有意，已过即无心。<br>　　夏月山长往，霜天寺独寻。故人怜拙朴，时复寄空林。
◎卷.33【赠卢明府闲居】齐己<br>　　鬓霜垂七十，江国久辞官。满箧新风雅，何人旧岁寒。<br>　　闲居当野水，幽鸟宿渔竿。终欲相寻去，兵戈时转难。
◎卷.34【幽庭】齐己<br>　　不放生纤草，从教遍绿苔。还防长者至，未著牡丹栽。<br>　　蛱蝶空飞过，鶺鴒时下来。南邻折芳子，到此寂寥回。
◎卷.35【送休师归长沙宁觐】齐己<br>　　吾子此归宁，风烟是旧经。无穷芳草色，何处故山青。<br>　　偶泊鸣蝉岛，难眠好月汀。殷勤问安外，湘岸采诗灵。
◎卷.36【将游嵩华行次荆渚】齐己<br>　　莲峰映敷水，嵩岳压伊河。两处思归久，前贤隐去多。<br>　　闲身应绝迹，在世幸无他。会向红霞峤，僧龛对薜萝。
◎卷.37【远思】齐己<br>　　远思极何处，南楼烟水长。秋风过鸿雁，游子在潇湘。<br>　　海面云生白，天涯堕晚光。徘徊古堤上，曾此赠垂杨。
◎卷.38【寄勉二三子】齐己<br>　　不见二三子，悠然吴楚间。尽应生白发，几个在青山。<br>　　□□□□□，□□莫放闲。君闻国风否，千载咏关关。
◎卷.39【渚宫江亭寓目】齐己<br>　　津亭虽极望，未称本心闲。白有三江水，青无一点山。<br>　　新鸿喧夕浦，远棹聚空湾。终遂归匡社，孤帆即此还。
◎卷.40【蝴蝶】齐己<br>　　何处背繁红，迷芳到槛重。分飞还独出，成队偶相逢。<br>　　远害终防雀，争先不避蜂。桃蹊牵往复，兰径引相从。<br>　　翠裛丹心冷，香凝粉翅浓。可寻穿树影，难觅宿花踪。<br>　　日晚来仍急，春残舞未慵。西风旧池馆，犹得采芙蓉。
◎卷.41【送刘秀才往东洛】齐己<br>　　羡子去东周，行行非旅游。烟霄有兄弟，事业尽曹刘。<br>　　洛水清奔夏，嵩云白入秋。来年遂鹏化，一举上瀛洲。
◎卷.42【移竹】齐己<br>　　旧溪千万竿，风雨夜珊珊。白首来江国，黄金买岁寒。<br>　　乍移伤粉节，终绕著朱栏。会得承春力，新抽锦箨看。
◎卷.43【雉】齐己<br>　　角角类关关，春晴锦羽干。文呈五色异，瑞入九苞难。<br>　　暮宿红兰暖，朝飞绿野寒。山梁从行者，错解仲尼叹。
◎卷.44【怀轩辕先生】齐己<br>　　不得先生信，空怀汗漫秋。月华离鹤背，日影上鳌头。<br>　　欲学孤云去，其如重骨留。槎程在何处，人世屡荒丘。
◎卷.45【永夜感怀寄郑谷郎中】齐己<br>　　展转复展转，所思安可论。夜凉难就枕，月好重开门。<br>　　霜杀百草尽，蛩归四壁根。生来苦章句，早遇至公言。
◎卷.46【卖松者】齐己<br>　　未得凌云价，何惭所买真。自知桃李世，有爱岁寒人。<br>　　瑟瑟初离涧，青青未识尘。宁同买花者，贵逐片时春。
◎卷.47【丙寅岁寄潘归仁】齐己<br>　　九土尽荒墟，干戈杀害馀。更须忧去国，未可守贫居。<br>　　康泰终来在，编联莫破除。他年遇知己，无耻报襜褕。
◎卷.48【尝茶】齐己<br>　　石屋晚烟生，松窗铁碾声。因留来客试，共说寄僧名。<br>　　味击诗魔乱，香搜睡思轻。春风霅川上，忆傍绿丛行。
◎卷.49【杨花】齐己<br>　　暖景照悠悠，遮空势渐稠。乍如飞雪远，未似落花休。<br>　　万带都门外，千株渭水头。纷纭知近夏，销歇恐成秋。<br>　　软著朝簪去，狂随别骑游。旆冲离馆驿，莺扑绕宫楼。<br>　　江国晴愁对，池塘晚见浮。虚窗萦笔雅，深院藉苔幽。<br>　　静堕王孙酒，繁黏客子裘。咏吟何洁白，根本属风流。<br>　　向日还轻举，因风更自由。不堪思汴岸，千里到扬州。
◎卷.50【咏影】齐己<br>　　万物患有象，不能逃大明。始随残魄灭，又逐晓光生。<br>　　曲直宁相隐，洪纤必自呈。还如至公世，洞鉴是非情。
◎卷.51【南归舟中二首】齐己<br>　　南归乘客棹，道路免崎岖。江上经时节，船中听鹧鸪。<br>　　春容含众岫，雨气泛平芜。落日停舟望，王维未有图。<br>　　长江春气寒，客况棹声闲。夜泊诸村雨，程回数郡山。<br>　　桑根垂断岸，浪沫聚空湾。已去邻园近，随缘是暂还。
◎卷.52【送迁客】齐己<br>　　天涯即爱州，谪去莫多愁。若似承恩好，何如傍主休。<br>　　瘴昏铜柱黑，草赤火山秋。应想尧阴下，当时獬豸头。
◎卷.53【题中上人院】齐己<br>　　高房占境幽，讲退即冥搜。欠鹤同支遁，多诗似惠休。<br>　　瓶澄孤井浪，案白小窗秋。莫道归山字，朝贤日献酬。
◎卷.54【逢乡友】齐己<br>　　无况来江岛，逢君话滞留。生缘同一国，相识共他州。<br>　　竹影斜青藓，茶香在白瓯。犹怜心道合，多事亦冥搜。
◎卷.55【自勉】齐己<br>　　试算平生事，中年欠五年。知非未落后，读易尚加前。<br>　　分受诗魔役，宁容俗态牵。闲吟见秋水，数只钓鱼船。
◎卷.56【寄诗友】齐己<br>　　天地有万物，尽应输苦心。他人虽欲解，此道奈何深。<br>　　返朴遗时态，关门度岁阴。相思去秋夕，共对冷灯吟。
◎卷.57【居道林寺书怀】齐己<br>　　花落水喧喧，端居信昼昏。谁来看山寺，自要扫松门。<br>　　是事皆能讳，唯诗未懒言。传闻好时世，亦欲背啼猿。
◎卷.58【经吴平观】齐己<br>　　中元斋醮后，残烬满空坛。老鹤心何待，尊师鬓已干。<br>　　幡灯古殿夜，霜霰大椿寒。谁见长生路，人间事万端。
◎卷.59【剑客】齐己<br>　　拔剑绕残樽，歌终便出门。西风满天雪，何处报人恩。<br>　　勇死寻常事，轻雠不足论。翻嫌易水上，细碎动离魂。
◎卷.60【白发】齐己<br>　　莫染亦莫镊，任从伊满头。白虽无耐药，黑也不禁秋。<br>　　静枕听蝉卧，闲垂看水流。浮生未达此，多为尔为愁。
◎卷.61【秋兴寄胤公】齐己<br>　　风声吹竹健，凉气著身轻。谁有闲心去，江边看水行。<br>　　村遥红树远，野阔白烟平。试裂芭蕉片，题诗问竺卿。
◎卷.62【野步】齐己<br>　　城里无闲处，却寻城外行。田园经雨水，乡国忆桑耕。<br>　　傍涧蕨薇老，隔村冈陇横。何穷此心兴，时复鹧鸪声。
◎卷.63【残春】齐己<br>　　三月看无也，芳时此可嗟。园林欲向夕，风雨更吹花。<br>　　影乱冲人蝶，声繁绕堑蛙。那堪傍杨柳，飞絮满邻家。
◎卷.64【酬尚颜】齐己<br>　　取尽风骚妙，名高身倍闲。久离王者阙，欲向祖师山。<br>　　幕府秋招去，溪邻日望还。伊余岂酬敌，来往踏苔斑。
◎卷.65【苦热】齐己<br>　　云势嶮于峰，金流断竹风。万方应望雨，片景欲焚空。<br>　　毒害芙蓉死，烦蒸瀑布红。恩多是团扇，出入画屏中。
◎卷.66【送欧阳秀才赴举】齐己<br>　　莫疑空手去，无援取高科。直是文章好，争如德行多。<br>　　烟霄心一寸，霜雪路千坡。称意东归后，交亲那喜何。
◎卷.67【放鹭鸶】齐己<br>　　洁白虽堪爱，腥膻不那何。到头从所欲，还汝旧沧波。
◎卷.68【谢王秀才见示诗卷】齐己<br>　　谁见少年心，低摧向苦吟。后须离影响，得必洞精深。<br>　　道院春苔径，僧楼夏竹林。天如爱才子，何虑未知音。
◎卷.69【送徐秀才之吴】齐己<br>　　吴都霸道昌，才子去观光。望阙云天近，朝宗水路长。<br>　　海门收片雨，建业泊残阳。欲问淮王信，仙都即帝乡。
◎卷.70【独院偶作】齐己<br>　　风篁清一院，坐卧润肌肤。此境终抛去，邻房肯信无。<br>　　身非王者役，门是祖师徒。毕竟伊云鸟，从来我友于。
◎卷.71【酬元员外见寄】齐己<br>　　僻巷谁相访，风篱翠蔓牵。易中通性命，贫里过流年。<br>　　且有吟情挠，都无俗事煎。时闻得新意，多是此忘缘。
◎卷.72【寄文秀大师】齐己<br>　　皎然灵一时，还有屈于诗。世岂无英主，天何惜大师。<br>　　道终归正始，心莫问多岐。览卷堪惊立，贞风喜未衰。
◎卷.73【夏雨】齐己<br>　　霮zw蔽穹苍，冥濛自一方。当时消酷毒，随处有清凉。<br>　　著物声虽暴，滋农润即长。乍红萦急电，微白露残阳。<br>　　应祷尤难得，经旬甚不妨。吟听喧竹树，立见涨池塘。<br>　　众类声休出，群峰色尽藏。颓沱来洞壑，汗漫入潇湘。<br>　　下叶黎甿望，高袪旱暵光。幽斋飘卧簟，极浦洒归樯。<br>　　藓在阶从湿，花衰苑任伤。闲思济时力，歌咏发哀肠。
◎卷.3【谢兴公上人寄山水簇子】齐己<br>　　半幅古潺颜，看来心意闲。何须寻鸟道，即此出人间。<br>　　巘暮疑啼狖，松深认掩关。知君远相惠，免我忆归山。
◎卷.4【酬微上人】齐己<br>　　古律皆深妙，新吟复造微。搜难穷月窟，琢苦尽天机。<br>　　晚桧清蝉咽，寒江白鸟飞。他年旧山去，为子远携归。
◎卷.5【同光岁送人及第东归】齐己<br>　　西笑道何光，新朝旧桂堂。春官如白傅，内试似文皇。<br>　　变化龙三十，升腾凤一行。还家几多兴，满袖月中香。
◎卷.6【寄江居耿处士】齐己<br>　　野癖虽相似，生涯即不同。红霞禅石上，明月钓船中。<br>　　醉倒芦花白，吟缘蓼岸红。相思何以寄，吾道本空空。
◎卷.7【病起二首】齐己<br>　　一卧四十日，起来秋气深。已甘长逝魄，还见旧交心。<br>　　撑拄筇犹重，枝梧力未任。终将此形陋，归死故丘林。<br>　　秋风已伤骨，更带竹声吹。抱疾关门久，扶羸傍砌时。<br>　　无生即不可，有死必相随。除却归真觉，何由拟免之。
◎卷.8【送中观进公归巴陵】齐己<br>　　一论破双空，持行大国中。不知从此去，何处挫邪宗。<br>　　昼雨悬帆黑，残阳泊岛红。应游到灉岸，相忆绕茶丛。<br>第八百三十九卷
◎卷.1【寄郑谷郎中（一作住襄州谒郑谷献诗）】齐己<br>　　高名喧省闼，雅颂出吾唐。叠巘供秋望，无云到夕阳。<br>　　自封修药院，别扫著僧床。几梦中朝事，依依鹓鹭行。
◎卷.2【归雁】齐己<br>　　塞门春已暖，连影起蘋风。云梦千行去，潇湘一夜空。<br>　　江人休举网，虏将又虚弓。莫失南来伴，衡阳树即红。
◎卷.3【登大林寺观白太傅题版】齐己<br>　　九叠苍崖里，禅家凿翠开。清时谁梦到，白傅独寻来。<br>　　怪石和僧定，闲云共鹤回。任兹休去者，心是不然灰。
◎卷.4【赠曹松先辈】齐己<br>　　今岁赴春闱，达如夫子稀。山中把卷去，榜下注官归。<br>　　楚月吟前落，江禽酒外飞。闲游向诸寺，却看白麻衣。
◎卷.5【夏日江寺寄无上人】齐己<br>　　讲终斋磬罢，何处称真心。古寺高杉下，炎天独院深。<br>　　燕和江鸟语，墙夺暮花阴。大府多才子，闲过在竹林。
◎卷.6【夏日梅雨中寄睦公】齐己<br>　　梅月来林寺，冥冥各闭门。已应双履迹，全没乱云根。<br>　　琢句心无味，看经眼亦昏。何时见清霁，招我凭岩轩。
◎卷.7【伤郑谷郎中】齐己<br>　　钟陵千首作，笔绝亦身终。知落干戈里，谁家煨烬中。<br>　　吟斋春长蕨，钓渚夜鸣鸿。惆怅秋江月，曾招我看同。
◎卷.8【临行题友生壁】齐己<br>　　山衲宜何处，经行避暑深。峰西多古寺，日午乱松阴。<br>　　鹤默堪分静，蝉凉解助吟。殷勤题壁去，秋早此相寻。
◎卷.9【别东林后回寄修睦】齐己<br>　　昨夜从香社，辞君出薜萝。晚来巾舄上，已觉俗尘多。<br>　　远路萦芳草，遥空共白波。南朝在天末，此去重经过。
◎卷.10【古松】齐己<br>　　雷电不敢伐，鳞皴势万端。蠹依枯节死，蛇入朽根盘。<br>　　影浸僧禅湿，声吹鹤梦寒。寻常风雨夜，应有鬼神看。
◎卷.11【夏日西霞寺书怀寄张逸人】齐己<br>　　人中林下现，名自有闲忙。建业红尘热，栖霞白石凉。<br>　　倚身柽几稳，洒面瀑流香。不似高斋里，花连竹影长。
◎卷.12【访自牧上人不遇】齐己<br>　　然诺竟如何，诸侯见重多。高房度江雨，经月长寒莎。<br>　　道本同骚雅，书曾到薜萝。相寻未相见，危阁望沧波。
◎卷.13【题东林白莲】齐己<br>　　大士生兜率，空池满白莲。秋风明月下，斋日影堂前。<br>　　色后群芳拆，香殊百和燃。谁知不染性，一片好心田。
◎卷.14【寄怀江西徵岷二律师】齐己<br>　　乱后江边寺，堪怀二律师。几番新弟子，一样旧威仪。<br>　　院影连春竹，窗声接雨池。共缘山水癖，久别共题诗。
◎卷.15【东林作寄金陵知己】齐己<br>　　十八贤真在，时来拂榻看。已知前事远，更结后人难。<br>　　泉滴胜清磬，松香掩白檀。凭君听朝贵，谁欲厌簪冠。
◎卷.16【山寺喜道者至】齐己<br>　　闰年春过后，山寺始花开。还有无心者，闲寻此境来。<br>　　鸟幽声忽断，茶好味重回。知住南岩久，冥心坐绿苔。
◎卷.17【再游匡山】齐己<br>　　紫霄兼二老，相对倚空寒。久别成衰病，重来更上难。<br>　　径危云母滑，崖旱瀑流干。目断岚烟际，神仙有石坛。
◎卷.18【赠浙西李推官】齐己<br>　　他皆恃勋贵，君独爱诗玄。终日秋光里，无人竹影边。<br>　　东楼生倚月，北固积吟烟。闻说鸳行里，多才复少年。
◎卷.19【题终南山隐者室】齐己<br>　　终南山北面，直下是长安。自扫青苔室，闲欹白石看。<br>　　风吹窗树老，日晒窦云干。时向圭峰宿，僧房瀑布寒。
◎卷.20【禅庭芦竹十二韵呈郑谷郎中】齐己<br>　　错错在禅庭，高宜与竹名。健添秋雨响，乾助夜风清。<br>　　雀静知枯折，僧闲见笋生。对吟殊洒落，负气甚孤贞。<br>　　密谢编栏固，齐由灌溉平。松姿真可敌，柳态薄难并。<br>　　映带兼苔石，参差近画楹。雪霜消后色，虫鸟默时声。<br>　　远忆沧洲岸，寒连暮角城。幽根狂乱迸，劲叶动相撑。<br>　　避暑须临坐，逃眠必绕行。未逢仙手咏，俗眼见犹轻。
◎卷.21【送孙凤秀才赴举】齐己<br>　　九重方侧席，四海仰文明。好把孤吟去，便随公道行。<br>　　梁园浮雪气，汴水涨春声。此日登仙众，君应最后生。
◎卷.22【落花】齐己<br>　　朝开暮亦衰，雨打复风吹。古屋无人处，残阳满地时。<br>　　静依青藓片，闲缀绿莎枝。繁艳根枝在，明年向此期。
◎卷.23【秋苔】齐己<br>　　独怜苍翠文，长与寂寥存。鹤静窥秋片，僧闲踏冷痕。<br>　　月明疏竹径，雨歇败莎根。别有深宫里，兼花锁断魂。
◎卷.24【老将】齐己<br>　　破虏与平戎，曾居第一功。明时不用武，白首向秋风。<br>　　马病霜飞草，弓闲雁过空。儿孙已成立，胆气亦英雄。
◎卷.25【城中示友人】齐己<br>　　久与寒灰合，人中亦觉闲。重城不锁梦，每夜自归山。<br>　　雨破冥鸿出，桐枯井月还。唯君道心在，来往寂寥间。
◎卷.26【送友人游湘中】齐己<br>　　怀才难自住，此去亦如僧。何处西风夜，孤吟旅舍灯。<br>　　路沿湘树叠，山入楚云层。若有东来札，归鸿亦可凭。
◎卷.27【经费征君旧居】齐己<br>　　高眠当圣代，云鸟未为孤。天子征不起，闲人亲得无。<br>　　猿猱狂欲坠，水石怪难图。寂寞荒斋外，松杉相倚枯。
◎卷.28【严陵钓台】齐己<br>　　夫子垂竿处，空江照古台。无人更如此，白浪自成堆。<br>　　鹤静寻僧去，鱼狂入海回。登临秋值晚，树石尽多苔。
◎卷.29【原上晚望】齐己<br>　　倚杖聊摅望，寒原远近分。夜来何处火，烧出古人坟。<br>　　野势盘空泽，江流合暮云。残阳催百鸟，各自著栖群。
◎卷.30【送惠空上人归】齐己<br>　　尘中名利热，鸟外水云闲。吾子多高趣，秋风独自还。<br>　　空囊随客棹，几宿泊湖山。应有吟僧在，邻居树影间。
◎卷.31【酬章水知己】齐己<br>　　新吟忽有寄，千里到荆门。落日云初碧，残年眼正昏。<br>　　已为难敌手，谁更入深论。后信多相寄，吾生重此言。
◎卷.32【闲居】齐己<br>　　渐觉春光媚，尘销作土膏。微寒放杨柳，纤草入风骚。<br>　　睡少全无病，身轻乍去袍。前溪泛红片，何处落金桃。
◎卷.33【次韵酬郑谷郎中】齐己<br>　　林下高眠起，相招得句时。开门流水入，静话鹭鸶知。<br>　　每许题成晚，多嫌雪阻期。西斋坐来久，风竹撼疏篱。
◎卷.34【思游峨嵋寄林下诸友】齐己<br>　　刚有峨嵋念，秋来锡欲飞。会抛湘寺去，便逐蜀帆归。<br>　　难世堪言善，闲人合见机。殷勤别诸友，莫厌楚江薇。
◎卷.35【送刘秀才南游】齐己<br>　　南去谒诸侯，名山亦得游。便应寻瀑布，乘兴上岣嵝。<br>　　高鸟随云起，寒星向地流。相思应北望，天晚石桥头。
◎卷.36【示诸侄】齐己<br>　　莫问年将朽，加餐已不多。形容浑瘦削，行止强牵拖。<br>　　死也何忧恼，生而有咏歌。侯门终谢去，却扫旧松萝。
◎卷.37【荆渚病中，因思匡庐，遂成三百字，寄梁先辈】齐己<br>　　生老病死者，早闻天竺书。相随几汩没，不了堪欷歔。<br>　　自理自可适，他人谁与袪。应当入寂灭，乃得长销除。<br>　　前月已骨立，今朝还貌舒。披衣试步履，倚策聊踌躇。<br>　　江月青眸冷，秋风白发疏。新题忆剡硾，旧约怀匡庐。<br>　　张野久绝迹，乐天曾卜居。空龛掩薜荔，瀑布喷蟾蜍。<br>　　古桧鸣玄鹤，凉泉跃锦鱼。狂吟树荫映，纵踏花蔫菸。<br>　　唇舌既已闲，心脾亦散摅。松窗有偃息，石径无趑趄。<br>　　梦冷通仙阙，神融合太虚。千峰杳霭际，万壑明清初。<br>　　长往期非晚，半生闲有馀。依刘未是咏，访戴宁忘诸。<br>　　稽古堪求己，观时好笑渠。埋头逐小利，没脚拖长裾。<br>　　道种将闲养，情田把药鉏。幽香发兰蕙，秽莽摧丘墟。<br>　　敢谓囊盈物，那言庾满储。微烟动晨爨，细雨滋园蔬。<br>　　藓乱珍禽羽，门稀长者车。冥机坐兀兀，著履行徐徐。<br>　　每许亲朱履，多怜奉隼旟。簪嫌红玳瑁，社念金芙蕖。<br>　　海内竞铁马，箧中藏纸驴。常言谢时去，此意将何如。
◎卷.38【竟陵遇昼公】齐己<br>　　高迹何来此，游方渐老身。欲投莲岳夏，初过竟陵春。<br>　　锡影离云远，衣痕拂藓新。无言即相别，此处不迷津。
◎卷.39【闻贯休下世】齐己<br>　　吾师诗匠者，真个碧云流。争得梁太子，重为文选楼。<br>　　锦江新冢树，婺女旧山秋。欲去焚香礼，啼猿峡阻修。
◎卷.40【金山寺】齐己<br>　　山带金名远，楼台压翠层。鱼龙光照像，风浪影摇灯。<br>　　槛外扬州树，船通建业僧。尘埃何所到，青石坐如冰。
◎卷.41【早秋雨后晚望】齐己<br>　　暑气时将薄，虫声夜转稠。江湖经一雨，日月换新秋。<br>　　有景堪援笔，何人未上楼。欲承凉冷兴，西向碧嵩游。
◎卷.42【过西塞山】齐己<br>　　空江平野流，风岛苇飕飕。残日衔西塞，孤帆向北洲。<br>　　边鸿渡汉口，楚树出吴头。终入高云里，身依片石休。
◎卷.43【溪斋二首】齐己<br>　　岂敢言招隐，归休喜自安。一溪云卧稳，四海路行难。<br>　　瑞兽藏头角，幽禽惜羽翰。子猷何处在，老尽碧琅玕。<br>　　杉竹映溪关，修修共岁寒。幽人眠日晏，花雨落春残。<br>　　道妙言何强，诗玄论甚难。闲居有亲赋，搔首忆潘安。
◎卷.44【新秋】齐己<br>　　始惊三伏尽，又遇立秋时。露彩朝还冷，云峰晚更奇。<br>　　垄香禾半熟，原迥草微衰。幸好清光里，安仁谩起悲。
◎卷.45【寄上荆渚，因梦庐岳，乃图壁赋诗】齐己<br>　　梦绕嵯峨里，神疏骨亦寒。觉来谁共说，壁上自图看。<br>　　古翠松藏寺，春红杏湿坛。归心几时遂，日向渐衰残。
◎卷.46【己卯岁值冻阻归有作】齐己<br>　　河冰连地冻，朔气压春寒。开户思归远，出门移步难。<br>　　湖云黏雁重，庙树刮风干。坐看孤灯焰，微微向晓残。
◎卷.47【送卢说乱后投知己】齐己<br>　　兵寇残江墅，生涯尽荡除。事堪煎桂玉，时莫倚诗书。<br>　　暮狖啼空半，春山列雨馀。舟中有新作，回寄示慵疏。
◎卷.48【读岘山碑】齐己<br>　　三载羊公政，千年岘首碑。何人更堕泪，此道亦殊时。<br>　　兵火烧文缺，江云触藓滋。那堪望黎庶，匝地是疮痍。
◎卷.49【过鹿门作】齐己<br>　　鹿门埋孟子，岘首载羊公。万古千秋里，青山明月中。<br>　　政从襄沔绝，诗过洞庭空。尘路谁回眼，松声两处风。
◎卷.50【题玉泉寺大师影堂】齐己<br>　　大化终华顶，灵踪示玉泉。由来负高尚，合向好山川。<br>　　洞壑藏诸怪，杉松列瘦烟。千秋空树影，犹似覆长禅。
◎卷.51【秋日钱塘作】齐己<br>　　秋光明水国，游子倚长亭。海浸全吴白，山澄百越青。<br>　　英雄贵黎庶，封土绝精灵。句践魂如在，应悬战血腥。
◎卷.52【送人赴举】齐己<br>　　分有争忘得，时来须出山。白云终许在，清世莫空还。<br>　　驿树秋声健，行衣雨点斑。明年从月里，满握度春关。
◎卷.53【友人寒夜所寄】齐己<br>　　通宵亦孤坐，但念旧峰云。白日还如此，清闲本共君。<br>　　二毛凋一半，百岁去三分。早晚寻流水，同归麋鹿群。
◎卷.54【酬洞庭陈秀才】齐己<br>　　何必要识面，见诗惊苦心。此门从自古，难学至如今。<br>　　青草湖云阔，黄陵庙木深。精搜当好景，得即动知音。
◎卷.55【题鹤鸣泉八韵】齐己<br>　　嘹唳遗踪去，澄明物掩难。喷开山面碧，飞落寺门寒。<br>　　汲引随瓶满，分流逐处安。幽虫乘叶过，渴狖拥条看。<br>　　上有危峰叠，旁宜怪石盘。冷吞双树影，甘润百毛端。<br>　　异早闻镌玉，灵终别建坛。潇湘在何处，终日自波澜。
◎卷.56【登金山寺】齐己<br>　　四面白波声，中流翠峤横。望来堪目断，上彻始心平。<br>　　鸟向天涯去，云连水国生。重来与谁约，题罢自吟行。
◎卷.57【寄吴都沈员外彬】齐己<br>　　归休兴若何，朱绂尽还他。自有园林阔，谁争山水多。<br>　　村烟晴莽苍，僧磬晚嵯峨。野醉题招隐，相思可寄么。
◎卷.58【寄明月山僧】齐己<br>　　山称明月好，月出遍山明。要上诸峰去，无妨半夜行。<br>　　白猿真雪色，幽鸟古琴声。吾子居来久，应忘我在城。
◎卷.59【寄哭西川坛长广济大师】齐己<br>　　千万僧中宝，三朝帝宠身。还源未化火，举国葬全真。<br>　　文集编金在，碑铭刻玉新。有谁于异代，弹指礼遗尘。
◎卷.60【酬西川楚峦上人卷】齐己<br>　　玉垒峨嵋秀，岷江锦水清。古人搜不尽，吾子得何精。<br>　　可信由前习，堪闻正后生。东西五千里，多谢寄无成。
◎卷.61【览延栖上人卷】齐己<br>　　今体雕镂妙，古风研考精。何人忘律韵，为子辨诗声。<br>　　贾岛苦兼此，孟郊清独行。荆门见编集，愧我老无成。
◎卷.62【寄洛下王彝训先辈二首】齐己<br>　　贾岛存正始，王维留格言。千篇千古在，一咏一惊魂。<br>　　离别无他寄，相思共此门。阳春堪永恨，郢路转尘昏。<br>　　北极新英主，高科旧少年。风流传贵达，谈笑取荣迁。<br>　　洛水秋空底，嵩峰晓翠巅。寻常谁并马，桥上戏成篇。
◎卷.63【酬岳阳李主簿卷】齐己<br>　　把卷思高兴，潇湘阔浸门。无云生翠浪，有月动清魂。<br>　　倚槛应穷底，凝情合到源。为君吟所寄，难甚至忘筌。
◎卷.64【寄怀江西僧达禅翁】齐己<br>　　长忆旧山日，与君同聚沙。未能精贝叶，便学咏杨花。<br>　　苦甚伤心骨，清还切齿牙。何妨继馀习，前世是诗家。
◎卷.65【送吴守明先辈游蜀】齐己<br>　　凭君游蜀去，细为话幽奇。丧乱嘉陵驿，尘埃贾岛诗。<br>　　未应过锦府，且合上峨嵋。既逐高科后，东西任所之。
◎卷.66【寄普明大师可准】齐己<br>　　莲岳三征者，论诗旧与君。相留曾几岁，酬唱有新文。<br>　　翠窦容闲憩，岚峰许共分。当年若同访，合得伴吟云。
◎卷.67【还黄平素秀才卷】齐己<br>　　求己甚忘筌，得之经浑然。僻能离诡差，清不尚妖妍。<br>　　冷澹闻姚监，精奇见浪仙。如君好风格，自可继前贤。
◎卷.68【与张先辈话别】齐己<br>　　为□□□者，各自话离心。及第还全蜀，游方归二林。<br>　　巴江□□涨，楚野入吴深。他日传消息，东西不易寻。
◎卷.69【寄朱拾遗】齐己<br>　　一闻归阙下，几番熟金桃。沧海期仍晚，清资路渐高。<br>　　研冰濡谏笔，赋雪拥朝袍。岂念空林下，冥心坐石劳。
◎卷.70【荆门送兴禅师】齐己<br>　　洒落南宗子，游方迹似云。青山寻处处，赤叶路纷纷。<br>　　虎共松岩宿，猿和石溜闻。何峰一回首，忆我在人群。
◎卷.71【过西山施肩吾旧居】齐己<br>　　大志终难起，西峰卧翠堆。床前倒秋壑，枕上过春雷。<br>　　鹤见丹成去，僧闻栗熟来。荒斋松竹老，鸾鹤自裴回。
◎卷.72【喜夏雨】齐己<br>　　四郊云影合，千里雨声来。尽洗红埃去，并将清气回。<br>　　潺湲浮楚甸，萧散露荆台。欲赋随车瑞，濡毫渴謏才。
◎卷.73【酬元员外见寄八韵】齐己<br>　　旧隐梦牵仍，归心只似蒸。远青怜岛峭，轻白爱云腾。<br>　　艳冶丛翻蝶，腥膻地聚蝇。雨声连洒竹，诗兴继填膺。<br>　　访戴情弥切，依刘力不胜。众人忘苦苦，独自愧兢兢。<br>　　处世无他望，流年有病僧。时惭大雅客，遗韵许相承。
◎卷.74【浣口泊舟晓望天柱峰】齐己<br>　　根盘潜岳半，顶逼日轮边。冷碧无云点，危棱有瀑悬。<br>　　秀轻毛女下，名与鼎湖偏。谁见扶持力，峨峨出后天。
◎卷.75【寄楚萍上人】齐己<br>　　北面香炉秀，南边瀑布寒。自来还独去，夏满又秋残。<br>　　日影松杉乱，云容洞壑宽。何峰是邻侧，片石许相安。
◎卷.76【竹里作六韵】齐己<br>　　我来深处坐，剩觉有吟思。忽似潇湘岸，欲生风雨时。<br>　　冷烟濛古屋，干箨堕秋墀。径熟因频入，身闲得遍欹。<br>　　踏多鞭节损，题乱粉痕隳。犹见前山叠，微茫隔短篱。
◎卷.77【寄江西幕中孙鲂员外】齐己<br>　　簪履为官兴，芙蓉结社缘。应思陶令醉，时访远公禅。<br>　　茶影中残月，松声里落泉。此门曾共说，知未遂终焉。
◎卷.78【盆池】齐己<br>　　盆沼陷花边，孤明似玉泉。涵虚心不浅，待月底长圆。<br>　　平稳承天泽，依微泛曙烟。何须照菱镜，即此鉴媸妍。
◎卷.79【喜乾昼上人远相访】齐己<br>　　彼此垂七十，相逢意若何。圣明殊未至，离乱更应多。<br>　　澹泊门难到，从容日易过。馀生消息外，只合听诗魔。<br>第八百四十卷
◎卷.1【过陈陶处士旧居】齐己<br>　　一室贮琴尊，诗皆大雅言。夜过秋竹寺，醉打老僧门。<br>　　远烧来篱下，寒蔬簇石根。闲庭除鹤迹，半是杖头痕。
◎卷.2【寄敬亭清越】齐己<br>　　敬亭山色古，庙与寺松连。住此修行过，春风四十年。<br>　　鼎尝天柱茗，诗硾剡溪笺。冥目应思著，终南北阙前。
◎卷.3【湘江渔父】齐己<br>　　湘潭春水满，岸远草青青。有客钓烟月，无人论醉醒。<br>　　门前蛟蜃气，蓑上蕙兰馨。曾受蒙庄子，逍遥一卷经。
◎卷.4【书古寺僧房】齐己<br>　　绿树深深处，长明焰焰灯。春时游寺客，花落闭门僧。<br>　　万法心中寂，孤泉石上澄。劳生莫相问，喧默不相应。
◎卷.5【湖西逸人】齐己<br>　　老隐洞庭西，渔樵共一溪。琴前孤鹤影，石上远僧题。<br>　　橘柚园林熟，蒹葭径路迷。君能许邻并，分药劚春畦。
◎卷.6【潇湘二十韵】齐己<br>　　二水远难论，从离向坎奔。冷穿千嶂脉，清过几州门。<br>　　阔去都凝白，傍来尽带浑。经游闻舜禹，表里见乾坤。<br>　　浦静鱼闲钓，湾凉雁自屯。月来分夜底，云度见秋痕。<br>　　暮气藏邻寺，寒涛聒近村。离骚传永恨，鼓瑟奏遗魂。<br>　　雾拥鱼龙窟，槎欹岛屿根。秋风帆上下，落日树沈昏。<br>　　柳少沙洲缺，苔多古岸存。禽巢依橘柚，獭径入兰荪。<br>　　色自江南绝，名闻海内尊。吴头雄莫遏，汉口壮堪吞。<br>　　寥泬晴方映，冯夷信忽翻。渡遥峰翠叠，汀小荻花繁。<br>　　势接湖烟涨，声和瘴雨喷。急摇吟客舫，狂溅野人樽。<br>　　疏凿谁穷本，澄鲜自有源。对兹伤九曲，含浊出昆仑。
◎卷.7【江行早发】齐己<br>　　舟子相呼起，长江未五更。几看星月在，犹带梦魂行。<br>　　鸟乱村林迥，人喧水栅横。苍茫平野外，渐认远峰名。
◎卷.8【宜阳道中作】齐己<br>　　宜阳南面路，下岳又经过。枫叶红遮店，芒花白满坡。<br>　　猿无山渐薄，雁众水还多。日落犹前去，诸村牧竖歌。
◎卷.9【落日】齐己<br>　　晚照背高台，残钟残角催。能销几度落，已是半生来。<br>　　吹叶阴风发，漫空暝色回。因思古人事，更变尽尘埃。
◎卷.10【春兴】齐己<br>　　柳暖莺多语，花明草尽长。风流在诗句，牵率绕池塘。<br>　　叫切禽名宇，飞忙蝶姓庄。时来真可惜，自勉掇兰芳。
◎卷.11【远山】齐己<br>　　天际云根破，寒山列翠回。幽人当立久，白鸟背飞来。<br>　　瀑溅何州地，僧寻几峤苔。终须拂巾履，独去谢尘埃。
◎卷.12【和郑谷郎中幽栖之什】齐己<br>　　谁知闲退迹，门径入寒汀。静倚云僧杖，孤看野烧星。<br>　　墨沾吟石黑，苔染钓船青。相对唯溪寺，初宵闻念经。
◎卷.13【勉道林谦光鸿蕴二侄】齐己<br>　　旧林诸侄在，还住本师房。共扫焚修地，同闻水石香。<br>　　莫将闲世界，拟敌好时光。须看南山下，无名冢满冈。
◎卷.14【渚宫自勉二首】齐己<br>　　晨午殊丰足，伊何挠肺肠。形容侵老病，山水忆韬藏。<br>　　必谢金台去，还携铁锡将。东林露坛畔，旧对白莲房。<br>　　毕竟拟何求，随缘去住休。天涯游胜境，海上宿仙洲。<br>　　梦好寻无迹，诗成旋不留。从他笑轻事，独自忆庄周。
◎卷.15【谢灉湖茶】齐己<br>　　灉湖唯上贡，何以惠寻常。还是诗心苦，堪消蜡面香。<br>　　碾声通一室，烹色带残阳。若有新春者，西来信勿忘。
◎卷.16【寄归州马判官】齐己<br>　　郡带女媭名，民康境亦宁。晏梳秋鬓白，闲坐暮山青。<br>　　赠客椒初熟，寻僧酒半醒。应怀旧居处，歌管隔墙听。
◎卷.17【倦客】齐己<br>　　闭眼即开门，人间事倦闻。如何迎好客，不似看闲云。<br>　　少欲资三要，多言让十分。疏慵本吾性，任笑早离群。
◎卷.18【送灵z6上人游五台】齐己<br>　　此去清凉顶，期瞻大圣容。便应过洛水，即未上嵩峰。<br>　　残照催行影，幽林惜驻踪。想登金阁望，东北极兵锋。
◎卷.19【静坐】齐己<br>　　坐卧与行住，入禅还出吟。也应长日月，消得个身心。<br>　　默论相如少，黄梅付嘱深。门前古松径，时起步清阴。
◎卷.20【谢虚中上人寄示题天策阁诗】齐己<br>　　天策二首作，境幽搜亦玄。阁横三楚上，题挂九霄边。<br>　　寺额因标胜，诗人合遇贤。他时谁倚槛，吟此岂忘筌。
◎卷.21【荆门寄怀章供奉兼呈幕中知己】齐己<br>　　紫衣居贵上，青衲老关中。事佛门相似，朝天路不同。<br>　　神凝无恶梦，诗澹老真风。闻道知音在，官高信莫通。
◎卷.22【江令石】齐己<br>　　思量江令意，爱石甚悠悠。贪向深宫去，死同亡国休。<br>　　两株荒草里，千古暮江头。若似黄金贵，隋军也不留。
◎卷.23【月下作】齐己<br>　　良夜如清昼，幽人在小庭。满空垂列宿，那个是文星。<br>　　世界归谁是，心魂向自宁。何当见尧舜，重为造生灵。
◎卷.24【游道林寺四绝亭，观宋杜诗版】齐己<br>　　宋杜诗题在，风骚到此真。独来终日看，一为拂秋尘。<br>　　古石生寒仞，春松脱老鳞。高僧眼根静，应见客吟神。
◎卷.25【勉诗僧】齐己<br>　　莫把毛生刺，低佪谒李膺。须防知佛者，解笑爱名僧。<br>　　道性宜如水，诗情合似冰。还同莲社客，联唱绕香灯。
◎卷.26【谢人墨】齐己<br>　　珍重岁寒烟，携来路几千。只应真典诰，消得苦磨研。<br>　　正色浮端砚，精光动蜀笺。因君强濡染，舍此即忘筌。
◎卷.27【送人游玉泉寺】齐己<br>　　西峰大雪开，万叠向空堆。客贵犹寻去，僧高肯不来。<br>　　潭澄猿觑月，窦冷鹿眠苔。公子将才子，联题兴未回。
◎卷.28【寄郑谷郎中】齐己<br>　　诗心何以传，所证自同禅。觅句如探虎，逢知似得仙。<br>　　神清太古在，字好雅风全。曾沐星郎许，终惭是斐然。
◎卷.29【春雨】齐己<br>　　欲布如膏势，先闻动地雷。云龙相得起，风电一时来。<br>　　霢霂农桑野，冥濛杨柳台。何人待晴暖，庭有牡丹开。
◎卷.30【明月峰】齐己<br>　　明月峰头石，曾闻学月明。别舒长夜彩，高照一村耕。<br>　　颇乱无私理，徒惊鄙俗情。传云遭凿后，顽白在峥嵘。
◎卷.31【谢人惠紫栗拄杖】齐己<br>　　仙掌峰前得，何当此见遗。百年衰朽骨，六尺岁寒姿。<br>　　雪外兼松凭，泉边待月欹。他时出山去，犹谢见相随。
◎卷.32【送人游湘湖】齐己<br>　　君游南国去，旅梦若为宁。一路随鸿雁，千峰绕洞庭。<br>　　林明枫尽落，野黑烧初经。有兴寻僧否，湘西寺最灵。
◎卷.33【小松】齐己<br>　　发地才过膝，蟠根已有灵。严霜百草白，深院一林青。<br>　　后夜萧骚动，空阶蟋蟀听。谁于千岁外，吟绕老龙形。
◎卷.34【金江寓居】齐己<br>　　考槃应未永，聊此养闲疏。野趣今何似，诗题旧不如。<br>　　春篁离箨尽，陂藕折花初。终要秋云是，从风恣卷舒。
◎卷.35【晚夏金江寓居答友生】齐己<br>　　日日冲残热，相寻入乱蒿。闲中滋味远，诗里是非高。<br>　　碧耸新生竹，红垂半熟桃。时难未可出，且欲淬豪曹。
◎卷.36【寄李洞秀才】齐己<br>　　到处听时论，知君屈最深。秋风几西笑，抱玉但伤心。<br>　　野水翻红藕，沧江老白禽。相思未相识，闻在蜀中吟。
◎卷.37【过商山】齐己<br>　　叠叠叠岚寒，红尘翠里盘。前程有名利，此路莫艰难。<br>　　云水侵天老，轮蹄到月残。何能寻四皓，过尽见长安。
◎卷.38【蝉八韵】齐己<br>　　咽咽复啾啾，多来自早秋。园林凉正好，风雨思相收。<br>　　在处声无别，何人泪欲流。冷怜天露滴，伤共野禽游。<br>　　静息深依竹，惊移瞥过楼。分明晴渡口，凄切暮关头。<br>　　时节推应定，飞鸣即未休。年年闻尔苦，远忆所居幽。
◎卷.39【鹭鸶二首】齐己<br>　　日日沧江去，时时得意归。自能终洁白，何处误翻飞。<br>　　晚立银塘阔，秋栖玉露微。残阳苇花畔，双下钓鱼矶。<br>　　雪里曾迷我，笼中旧养君。忽从红蓼岸，飞出白鸥群。<br>　　影照翘滩浪，翎濡宿岛云。鸳鸿解相忆，天上列纷纷。
◎卷.40【送僧归南岳】齐己<br>　　浊世住终难，孤峰念永安。逆风眉磔磔，冲雪锡珊珊。<br>　　石室关霞嫩，松枝拂藓干。岩猿应认得，连臂下句栏。
◎卷.41【夏日林下作】齐己<br>　　烦暑莫相煎，森森在眼前。暂来还尽日，独坐只闻蝉。<br>　　草媚终难死，花飞卒未蔫。秋风舍此去，满箧贮新篇。
◎卷.42【村居寄怀】齐己<br>　　风雨如尧代，何心欲退藏。诸侯行教化，下国自耕桑。<br>　　道挫时机尽，禅留话路长。前溪久不过，忽觉早禾香。
◎卷.43【酬王秀才】齐己<br>　　相于分倍亲，静论到吟真。王泽曾无外，风骚甚少人。<br>　　鸿随秋过尽，雪向腊飞频。何处多幽胜，期君作近邻。
◎卷.44【赠无本上人】齐己<br>　　往年吟月社，因乱散扬州。未免无端事，何妨出世流。<br>　　洞庭禅过腊，衡岳坐经秋。终说将衣钵，天台老去休。
◎卷.45【寄华山司空图】齐己<br>　　天下艰难际，全家入华山。几劳丹诏问，空见使臣还。<br>　　瀑布寒吹梦，莲峰翠湿关。兵戈阻相访，身老瘴云间。
◎卷.46【题真州精舍】齐己<br>　　波心精舍好，那岸是繁华。碍目无高树，当门即远沙。<br>　　晨斋来海客，夜磬到渔家。石鼎秋涛静，禅回有岳茶。
◎卷.47【怀道林寺因寄仁用二上人】齐己<br>　　名山知不远，长忆寺门松。昨晚登楼见，前年过夏峰。<br>　　雨馀云脚树，风外日西钟。莫更来东岸，红尘没马踪。
◎卷.48【寻阳道中作】齐己<br>　　秋声连岳树，草色遍汀洲。多事时为客，无人处上楼。<br>　　云疏片雨歇，野阔九江流。欲向南朝去，诗僧有惠休。
◎卷.49【东林雨后望香炉峰】齐己<br>　　翠湿僧窗里，寒堆鸟道边。静思寻去路，急绕落来泉。<br>　　暮雨开青壁，朝阳照紫烟。二林多长老，谁忆上头禅。
◎卷.50【寄双泉大师师兄】齐己<br>　　清泉流眼底，白道倚岩棱。后夜禅初入，前溪树折冰。<br>　　南凉来的的，北魏去腾腾。敢把吾师意，密传门外僧。
◎卷.51【送人润州寻兄弟】齐己<br>　　君话南徐去，迢迢过建康。弟兄新得信，鸿雁久离行。<br>　　木落空林浪，秋残渐雪霜。闲游登北固，东望海苍苍。
◎卷.52【贻张生】齐己<br>　　日日见入寺，未曾含酒容。闲听老僧语，坐到夕阳钟。<br>　　竹里行多影，花边偶过踪。犹言谢生计，随我去孤峰。
◎卷.53【送人游雍京】齐己<br>　　君来乞诗别，聊与怆前程。九野未无事，少年何远行。<br>　　商云盘翠险，秦甸下烟平。应见周南化，如今在雍京。
◎卷.54【春草】齐己<br>　　处处碧萋萋，平原带日西。堪随游子路，远入鹧鸪啼。<br>　　金谷园应没，夫差国已迷。欲寻兰蕙径，荒秽满汀畦。
◎卷.55【怀华顶道人】齐己<br>　　华顶星边出，真宜上士家。无人触床榻，满屋贮烟霞。<br>　　坐卧临天井，晴明见海涯。禅馀石桥去，屐齿印松花。
◎卷.56【寄自牧上人】齐己<br>　　五老回无计，三峰去不成。何言谢云鸟，此地识公卿。<br>　　梦愧将僧说，心嫌触类生。南朝古山寺，曾忆共寻行。
◎卷.57【静坐】齐己<br>　　日日只腾腾，心机何以兴。诗魔苦不利，禅寂颇相应。<br>　　砚满尘埃点，衣多坐卧棱。如斯自消息，合是个闲僧。
◎卷.58【送人游衡岳】齐己<br>　　荆楚腊将残，江湖苍莽间。孤舟载高兴，千里向名山。<br>　　雪浪来无定，风帆去是闲。石桥僧问我，应寄岳茶还。
◎卷.59【答知己自阙下寄书】齐己<br>　　故人劳札翰，千里寄荆台。知恋文明在，来寻江汉来。<br>　　群机喧白昼，陆海涨黄埃。得路应相笑，无成守死灰。
◎卷.60【新笋】齐己<br>　　乱迸苔钱破，参差出小栏。层层离锦箨，节节露琅玕。<br>　　直上心终劲，四垂烟渐宽。欲知含古律，试剪凤箫看。
◎卷.61【寄唐洙处士】齐己<br>　　行僧去湘水，归雁度荆门。彼此亡家国，东西役梦魂。<br>　　多慵如长傲，久住不生根。曾问兴亡事，丁宁寄勿言。
◎卷.62【谢人惠竹蝇拂】齐己<br>　　妙刮筠篁制，纤柔玉柄同。拂蝇声满室，指月影摇空。<br>　　敢舍经行外，常将宴坐中。挥谈一无取，千万愧生公。
◎卷.63【新燕】齐己<br>　　燕燕知何事，年年应候来。却缘华屋在，长得好时催。<br>　　花外衔泥去，空中接食回。不同黄雀意，迷逐网罗媒。
◎卷.64【谢王先辈寄毡】齐己<br>　　深谢高科客，名毡寄惠重。静思生朔漠，和雪长蒙茸。<br>　　折坐资禅悦，铺眠减病容。他年从破碎，担去卧孤峰。
◎卷.65【寄还阙下高辇先辈卷】齐己<br>　　去岁逢京使，因还所寄诗。难留天上作，曾换月中枝。<br>　　趣极僧迷旨，功深鬼不知。仍闻得名后，特地更忘疲。
◎卷.66【和孙支使惠示院中庭竹之什】齐己<br>　　忆就江僧乞，和烟得一茎。剪黄憎旧本，科绿惜新生。<br>　　护噪蝉身稳，资吟客眼明。星郎有佳咏，雅合此君声。
◎卷.67【苦热中江上，怀炉峰旧居】齐己<br>　　旧寄炉峰下，杉松绕石房。年年五六月，江上忆清凉。<br>　　久别应荒废，终归隔渺茫。何当便摇落，披衲玩秋光。
◎卷.68【送僧游龙门香山寺】齐己<br>　　君到香山寺，探幽莫损神。且寻风雅主，细看乐天真。
◎卷.69【江上值春雨】齐己<br>　　江皋正月雨，平陆亦波澜。半是峨嵋雪，重为泽国寒。<br>　　农田淹浸尽，客棹往来难。愁杀骚人路，沧浪正渺漫。
◎卷.70【七十作】齐己<br>　　七十去百岁，都来三十春。纵饶生得到，终免死无因。<br>　　密理方通理，栖真始见真。沃洲匡阜客，几劫不迷人。
◎卷.71【谢虚中寄新诗】齐己<br>　　旧友一千里，新诗五十篇。此文经大匠，不见已多年。<br>　　趣极同无迹，精深合自然。相思把行坐，南望隔尘烟。
◎卷.72【送彬座主赴龙安请讲】齐己<br>　　两论久研精，龙安受请行。春城雨雪霁，古寺殿堂明。<br>　　白发老僧听，金毛师子声。同流有谁共，别著国风清。
◎卷.73【夏日荆渚书怀】齐己<br>　　嵩岳去值乱，匡庐回阻兵。中途息瓶锡，十载依公卿。<br>　　不那猿鸟性，但怀林泉声。何时遂情兴，吟绕杉松行。
◎卷.74【春日西湖作】齐己<br>　　一水绕孤岛，闲门掩春草。曾无长者辙，枉此问衰老。
◎卷.75【谢中上人寄茶】齐己<br>　　春山谷雨前，并手摘芳烟。绿嫩难盈笼，清和易晚天。<br>　　且招邻院客，试煮落花泉。地远劳相寄，无来又隔年。
◎卷.76【送节大德归阙】齐己<br>　　西京曾入内，东洛又朝天。圣上方虚席，僧中正乏贤。<br>　　晨光金殿里，紫气玉帘前。知祝唐尧化，新恩异往年。
◎卷.77【览清尚卷】齐己<br>　　李洞僻相似，得诗先示师。鬼神迷去处，风日背吟时。<br>　　格已搜清竭，名还着紫卑。从容味高作，翻为古人疑。
◎卷.78【荆门送昼公归彭泽旧居】齐己<br>　　彭泽旧居在，匡庐翠叠前。因思从楚寺，便附入吴船。<br>　　岸绕春残树，江浮晓霁天。应过虎溪社，伫立想诸贤。<br>第八百四十一卷
◎卷.1【登祝融峰】齐己<br>　　猿鸟共不到，我来身欲浮。四边空碧落，绝顶正清秋。<br>　　宇宙知何极，华夷见细流。坛西独立久，白日转神州。
◎卷.2【寄贯休】齐己<br>　　子美曾吟处，吾师复去吟。是何多胜地，销得二公心。<br>　　锦水流春阔，峨嵋叠雪深。时逢蜀僧说，或道近游黔。
◎卷.3【送唐禀正字归萍川】齐己<br>　　霜须芸阁吏，久掩白云扉。来谒元戎后，还骑病马归。<br>　　烟村蔬饮淡，江驿雪泥肥。知到中林日，春风长涧薇。
◎卷.4【寄怀江西栖公】齐己<br>　　龙沙为别日，庐阜得书年。不见来香社，相思绕白莲。<br>　　江僧归海寺，楚路接吴烟。老病何堪说，扶羸寄此篇。
◎卷.5【山中喜得友生书】齐己<br>　　柴门关树石，未省梦尘埃。落日啼猿里，同人有信来。<br>　　自成为拙隐，难以谢多才。见说相思处，前峰对古台。
◎卷.6【谢人惠扇子及茶】齐己<br>　　枪旗封蜀茗，圆洁制鲛绡。好客分烹煮，青蝇避动摇。<br>　　陆生夸妙法，班女恨凉飙。多谢崔居士，相思寄寂寥。
◎卷.7【寄监利司空学士】齐己<br>　　诗家为政别，清苦日闻新。乱后无荒地，归来尽远人。<br>　　宽容民赋税，憔悴吏精神。何必河阳县，空传桃李春。
◎卷.8【答陈秀才】齐己<br>　　万事皆可了，有诗门最深。古人难得志，吾子苦留心。<br>　　野叠凉云朵，苔重怪木阴。他年立名字，笑我老双林。
◎卷.9【游橘洲】齐己<br>　　春日上芳洲，经春兰杜幽。此时寻橘岸，昨日在城楼。<br>　　鹭立青枫杪，沙沈白浪头。渔家好生计，檐底系扁舟。
◎卷.10【寄武陵道友】齐己<br>　　阮肇迷仙处，禅门接紫霞。不知寻鹤路，几里入桃花。<br>　　晚树阴摇藓，春潭影弄砂。何当见招我，乞与片生涯。
◎卷.11【谢人惠药】齐己<br>　　五金元造化，九炼更精新。敢谓长生客，将遗必死人。<br>　　久餐应换骨，一服已通神。终逐淮王去，永抛浮世尘。
◎卷.12【还族弟卷】齐己<br>　　岂要私相许，君诗自入神。风骚何句出，瀑布一联新。<br>　　□若长如此，名须远逐身。闲斋舒复卷，留滞忽经旬。
◎卷.13【送周秀游峡】齐己<br>　　又向夔城去，知难动旅魂。自非亡国客，何虑断肠猿。<br>　　滟滪分高仞，瞿塘露浅痕。明年期此约，平稳到荆门。
◎卷.14【荆门夏日寄洞山节公】齐己<br>　　湖光摇翠木，灵洞叠云深。五月经行处，千秋桧柏阴。<br>　　山形临北渚，僧格继东林。莫惜相招信，余心是此心。
◎卷.15【再经蒋山与诸长老夜话】齐己<br>　　远迹都如雁，南行又北回。老僧犹记得，往岁已曾来。<br>　　话遍名山境，烧残黑栎灰。无因伴师往，归思在天台。
◎卷.16【寄当阳张明府】齐己<br>　　玉泉神运寺，寒磬彻琴堂。有境灵如此，为官兴亦长。<br>　　吏愁清白甚，民乐赋输忘。闻说巴山县，今来尚忆张。
◎卷.17【游三觉山】齐己<br>　　白石路重重，萦纡势忽穷。孤峰擎像阁，万木蔽星空。<br>　　世论随时变，禅怀历劫同。良宵正冥目，海日上窗红。
◎卷.18【庭际晚菊上主人】齐己<br>　　九月将欲尽，幽丛始绽芳。都缘含正气，不是背重阳。<br>　　采去蜂声远，寻来蝶路长。王孙归未晚，犹得泛金觞。
◎卷.19【送赵长史归闽川】齐己<br>　　荆门与闽越，关戍隔三千。风雪扬帆去，台隍指海边。<br>　　客情消旅火，王化似尧年。莫失春回约，江城谷雨前。
◎卷.20【拟嵇康绝交寄湘中贯微】齐己<br>　　何处同嵇懒，吾徒道异诸。本无文字学，何有往来书。<br>　　岳寺逍遥梦，侯门勉强居。相知在玄契，莫讶八行疏。
◎卷.21【寄许州清古】齐己<br>　　北来儒士说，许下有吟僧。白日身长倚，清秋塔上层。<br>　　言虽依景得，理要入无征。敢望多相示，孱微老不胜。
◎卷.22【谢丁秀才见示赋卷】齐己<br>　　五首新裁翦，搜罗尽指归。谁曾师古律，君自负天机。<br>　　圣后求贤久，明公得隽稀。乘秋好携去，直望九霄飞。
◎卷.23【惊秋】齐己<br>　　褰帘听秋信，晚傍竹声归。多故堪伤骨，孤峰好拂衣。<br>　　梧桐凋绿尽，菡萏堕红稀。却恐吾形影，嫌心与口违。
◎卷.24【夏日雨中寄幕中知己】齐己<br>　　北风吹夏雨，和竹亚南轩。豆枕欹凉冷，莲峰入梦魂。<br>　　窗多斜迸湿，庭遍瀑流痕。清兴知无限，晴来示一言。
◎卷.25【夜次湘阴】齐己<br>　　风涛出洞庭，帆影入澄清。何处惊鸿起，孤舟趁月行。<br>　　时难多战地，野阔绝春耕。骨肉知存否，林园近郡城。
◎卷.26【寄唐禀正字】齐己<br>　　疏野还如旧，何曾称在城。水边无伴立，天际有山横。<br>　　落日云霞赤，高窗笔砚明。鲍昭多所得，时忆寄汤生。
◎卷.27【宿舒湖希上人房】齐己<br>　　入寺先来此，经窗半在湖。秋风新菡萏，暮雨老菰蒲。<br>　　任听浮生速，能消默坐无。语来灯焰短，嘒唳发高梧。
◎卷.28【戊辰岁江南感怀】齐己<br>　　忽忽动中私，人间何所之。老过离乱世，生在太平时。<br>　　桃李春无主，杉松寺有期。曾吟子山赋，何啻旧凌迟。
◎卷.29【送林上人归永嘉旧居】齐己<br>　　东越常悬思，山门在永嘉。秋光浮楚水，帆影背长沙。<br>　　城黑天台雨，村明海峤霞。时寻谢公迹，春草有瑶花。
◎卷.30【答友生山居寄示】齐己<br>　　嘉遁有新吟，因僧寄竹林。静思来鸟外，闲味绕松阴。<br>　　兵寇凭凌甚，溪山几许深。休为反招隐，携取一相寻。
◎卷.31【新秋霁后晚眺怀先公】齐己<br>　　雨霁湘楚晚，水凉天亦澄。山中应解夏，渡口有行僧。<br>　　鸟列沧洲队，云排碧落层。孤峰磬声绝，一点石龛灯。
◎卷.32【池上感兴】齐己<br>　　所向似无端，风前吟凭栏。旁人应闷见，片水自闲看。<br>　　碧底红鳞鬣，澄边白羽翰。南山众木叶，飘著竹声干。
◎卷.33【和昙域上人寄赠之什】齐己<br>　　百病煎衰朽，栖迟战国中。思量青壁寺，行坐赤松风。<br>　　道寄虚无合，书传往复空。可怜禅月子，香火国门东。
◎卷.34【吊双泉大师真塔】齐己<br>　　塔耸层峰后，碑镌巨石新。不知将一句，分付与何人。<br>　　静坐云生衲，空山月照真。后徒游礼者，犹认指迷津。
◎卷.35【暮冬送璘上人归华容】齐己<br>　　故园虽不远，那免怆行思。莽苍平湖路，霏微过雪时。<br>　　全无山阻隔，或有客相随。得见交亲后，春风动柳丝。
◎卷.36【秋夜听业上人弹琴】齐己<br>　　万物都寂寂，堪闻弹正声。人心尽如此，天下自和平。<br>　　湘水泻秋碧，古风吹太清。往年庐岳奏，今夕更分明。
◎卷.37【谢人惠丹药】齐己<br>　　别后闻餐饵，相逢讶道情。肌肤红色透，髭发黑光生。<br>　　仙洞谁传与，松房自炼成。常蒙远分惠，亦觉骨毛轻。
◎卷.38【荆门病中寄怀贯微上人】齐己<br>　　我衰君亦老，相忆更何言。除泥安禅力，难医必死根。<br>　　梅寒争雪彩，日冷让冰痕。早晚东归去，同寻入石门。
◎卷.39【答孔秀才】齐己<br>　　早向文章里，能降少壮心。不愁人不爱，闲处自闲吟。<br>　　水国云雷阔，僧园竹树深。无嫌我衰飒，时此一相寻。
◎卷.40【秋江】齐己<br>　　两岸山青映，中流一棹声。远无风浪动，正向夕阳横。<br>　　岛屿蝉分宿，沙洲客独行。浩然心自合，何必濯吾缨。
◎卷.41【船窗】齐己<br>　　孤舸凭幽窗，清波逼面凉。举头还有碍，低眼即无妨。<br>　　瞥过沙禽翠，斜分夕照光。何时到山寺，上阁看江乡。
◎卷.42【永夜】齐己<br>　　永日还欹枕，良宵亦曲肱。神闲无万虑，壁冷有残灯。<br>　　香影浮龛象，瓶声著井冰。寻思到何处，海上断崖僧。
◎卷.43【中春怆怀寄二三知己】齐己<br>　　眼暗心还白，逢春强凭栏。因闻积雨夜，却忆旧山寒。<br>　　竹撼烟丛滑，花烧露朵干。故人相会处，应话此衰残。
◎卷.44【自遣】齐己<br>　　了然知是梦，既觉更何求。死入孤峰去，灰飞一烬休。<br>　　云无空碧在，天静月华流。免有诸徒弟，时来吊石头。
◎卷.45【送陈霸归闽】齐己<br>　　凉风动行兴，含笑话临途。已得身名了，全忘客道孤。<br>　　乡程过百越，帆影绕重湖。家在飞鸿外，音书可寄无。
◎卷.46【寄孙辟呈郑谷郎中】齐己<br>　　衡岳去都忘，清吟恋省郎。淹留才半月，酬唱颇盈箱。<br>　　雪长松柽格，茶添语话香。因论乐安子，年少老篇章。
◎卷.47【荆门送人自峨嵋游南岳】齐己<br>　　峨嵋来已远，衡岳去犹赊。南浦悬帆影，西风乱荻花。<br>　　天涯遥梦泽，山众近长沙。有兴多新作，携将大府夸。
◎卷.48【谢主人石笋】齐己<br>　　西园罢宴游，东阁念林丘。特减花边峭，来添竹里幽。<br>　　忆过阳朔见，曾记大湖求。从此频吟绕，归山意亦休。
◎卷.49【经安公寺】齐己<br>　　大圣威灵地，安公宴坐踪。未知长寂默，不见久从容。<br>　　塔影高群木，江声压暮钟。此游幽胜后，来梦亦应重。
◎卷.50【秋夕寄诸侄】齐己<br>　　每到秋残夜，灯前忆故乡。园林红橘柚，窗户碧潇湘。<br>　　离别身垂老，艰难路去长。弟兄应健在，兵火里耕桑。
◎卷.51【谢炭】齐己<br>　　正拥寒灰次，何当惠寂寥。且留连夜向，未敢满炉烧。<br>　　必恐吞难尽，唯愁拨易消。豪家捏为兽，红迸锦茵焦。
◎卷.52【夏满日偶作寄孙支使（其年闰五月）】齐己<br>　　一百二十日，煎熬几不胜。忆归沧海寺，冷倚翠崖棱。<br>　　旧扇犹操执，新秋更郁蒸。何当见凉月，拥衲访诗朋。
◎卷.53【寄清溪道友】齐己<br>　　山门摇落空，霜霰满杉松。明月行禅处，青苔绕石重。<br>　　泉声喧万壑，钟韵遍千峰。终去焚香老，同师大士踪。
◎卷.54【谢重缘旧山水障子】齐己<br>　　敢望重缘饰，微茫洞壑春。坐看终未是，归卧始应真。<br>　　已觉心中朽，犹怜四面新。不因公子鉴，零落几成尘。
◎卷.55【寺居】齐己<br>　　邻井双梧上，一蝉鸣隔墙。依稀旧林日，撩乱绕山堂。<br>　　难嘿吟风口，终清饮露肠。老僧加护物，应任噪残阳。
◎卷.56【剃发】齐己<br>　　金刀闪冷光，一剃一清凉。未免随朝夕，依前长雪霜。<br>　　夏林欹石腻，春涧水泉香。向老凋疏尽，寒天不出房。
◎卷.57【谢高辇先辈寄新唱和集】齐己<br>　　敢谓神仙手，多怀老比丘。编联来鹿野，酬唱在龙楼。<br>　　洛浦精灵慑，邙山鬼魅愁。二南风雅道，从此化东周。
◎卷.58【送徐秀才游吴国】齐己<br>　　西江东注急，孤棹若流星。风浪相随白，云中独过青。<br>　　他时谁共说，此路我曾经。好向吴朝看，衣冠尽汉庭。
◎卷.59【忆在匡庐日】齐己<br>　　忆在匡庐日，秋风八月时。松声虎溪寺，塔影雁门师。<br>　　步碧葳蕤径，吟香菡萏池。何当旧泉石，归去洗心脾。
◎卷.60【寄三觉山从益上人】齐己<br>　　山下人来说，多时不下山。是应终未是，闲得且须闲。<br>　　海面云归窦，猿边月上关。寻思乱峰顶，空送衲僧还。
◎卷.61【残秋感怆】齐己<br>　　日日加衰病，心心趣寂寥。残阳起闲望，万木耸寒条。<br>　　楚寺新为客，吴江旧看潮。此怀何以寄，风雨暮萧萧。
◎卷.62【寄南徐刘员外二首】齐己<br>　　竟陵兵革际，归复旧园林。早岁为官苦，常闻说此心。<br>　　海边山夜上，城外寺秋寻。应讶嵩峰约，蹉跎直到今。<br>　　昼公评众制，姚监选诸文。风雅谁收我，编联独有君。<br>　　馀生终此道，万事尽浮云。争得重携手，探幽楚水濆。
◎卷.63【贻王秀才】齐己<br>　　功到难搜处，知难始是诗。自能探虎子，何虑屈男儿。<br>　　此道真清气，前贤早白髭。须教至公手，不惜付舟枝。
◎卷.64【赠孙生】齐己<br>　　见君诗自别，君是继诗人。道出千途外，功争一字新。<br>　　寂寥中影迹，霜雪里精神。待折东堂桂，归来更苦辛。
◎卷.65【酬元员外】齐己<br>　　清洛碧嵩根，寒流白照门。园林经难别，桃李几株存。<br>　　衰老江南日，凄凉海上村。闲来晒朱绂，泪滴旧朝恩。
◎卷.66【与杨秀才话别】齐己<br>　　庾信哀何极，仲宣悲苦多。因思学文赋，不胜弄干戈。<br>　　自古有如此，于今终若何。到头重策蹇，归去旧烟萝。
◎卷.67【寄何崇丘员外】齐己<br>　　门底桃源水，涵空复映山。高吟烟雨霁，残日郡楼间。<br>　　变俗真无事，分题是不闲。寻思章岸见，全未有年颜。
◎卷.68【赠刘五经】齐己<br>　　往年长白山，发愤忍饥寒。扫叶雪霜湿，读书唇齿干。<br>　　群经通讲解，八十尚轻安。今日江南寺，相逢话世难。
◎卷.69【送游山道者】齐己<br>　　我亦游山者，常经旧所经。雪消天外碧，春晓海中青。<br>　　可见乱离世，况临衰病形。怜君此行兴，独入白云屏。
◎卷.70【舟中江上望玉梁山怀李尊师】齐己<br>　　残照玉梁巅，峨峨远棹前。古来传胜异，人去学神仙。<br>　　白鹿老碧壑，黄猿啼紫烟。谁心共无事，局上度流年。
◎卷.71【角】齐己<br>　　闻说征人说，呜呜何处边。孤城沙塞地，残月雪霜天。<br>　　会转胡风急，吹长碛雁连。应伤汉车骑，名未勒燕然。
◎卷.72【言诗】齐己<br>　　毕竟将何状，根元在正思。达人皆一贯，迷者自多岐。<br>　　触类风骚远，怀贤肺腑衰。河桥送别者，二子好相知。
◎卷.73【酬王秀才】齐己<br>　　离乱几时休，儒生厄远游。亡家非汉代，何处觅荆州。<br>　　旅梦寒灯屋，乡怀昼雨楼。相逢话相杀，谁复念风流。
◎卷.74【春居寄友生】齐己<br>　　莎径荒芜甚，君应共此情。江村雷雨发，竹屋梦魂惊。<br>　　社过多来燕，花繁渐老莺。相思意何切，新作未曾评。
◎卷.75【寄答武陵幕中何支使二首】齐己<br>　　十万雄军幕，三千上客才。何当谈笑外，远慰寂寥来。<br>　　骚雅锵金掷，风流醉玉颓。争知江雪寺，老病向寒灰。<br>　　南州无百战，北地有长征。闲杀何从事，伤哉苏子卿。<br>　　江楼联雪句，野寺看春耕。门外沧浪水，风波杂雨声。
◎卷.76【浙江晚渡】齐己<br>　　去年曾到此，久立滞前程。岐路时难处，风涛晚未平。<br>　　汀蝉含老韵，岸荻簇枯声。莫泥关河险，多游自远行。
◎卷.77【送人下第东归，再谒旧主人】齐己<br>　　一战偶不捷，东归计未空。还携故书剑，去谒旧英雄。<br>　　楚雪连吴树，西江正北风。男儿艺若是，会合值明公。
◎卷.78【寄谢高先辈见寄二首】齐己<br>　　穿凿堪伤骨，风骚久痛心。永言无绝唱，忽此惠希音。<br>　　杨柳江湖晚，芙蓉岛屿深。何因会仙手，临水一披襟。<br>　　诗在混茫前，难搜到极玄。有时还积思，度岁未终篇。<br>　　片月双松际，高楼阔水边。前贤多此得，风味若为传。<br>第八百四十二卷
◎卷.1【寄仰山光味长者】齐己<br>　　大仰禅栖处，杉松到顶阴。下来虽有路，归去每无心。<br>　　鸟道峰形直，龙湫石影深。径行谁得见，半夜老猿吟。
◎卷.2【贻庐岳陈沆秀才】齐己<br>　　为儒老双鬓，勤苦竟何如。四海方磨剑，空山自读书。<br>　　石围泉眼碧，秋落洞门虚。莫虑搜贤僻，征君旧此居。
◎卷.3【边上】齐己<br>　　汉地从休马，胡家自牧羊。都来销帝道，浑不用兵防。<br>　　草上孤城白，沙翻大漠黄。秋风起边雁，一一向潇湘。
◎卷.4【蟋蟀】齐己<br>　　声异蟪蛄声，听须是正听。无风来竹院，有月在莎庭。<br>　　虽不妨调瑟，多堪伴诵经。谁人向秋夕，为尔欲忘形。
◎卷.5【寄西山郑谷神】齐己<br>　　西望郑先生，焚修在杳冥。几番松骨朽，未换鬓根青。<br>　　石阙凉调瑟，秋坛夜拜星。俗人应抚掌，闲处诵黄庭。
◎卷.6【读参同契】齐己<br>　　堪笑修仙侣，烧金觅大还。不知消息火，只在寂寥关。<br>　　鬓白炉中术，魂飞海上山。悲哉五千字，无用在人间。
◎卷.7【闻落叶】齐己<br>　　楚树雪晴后，萧萧落晚风。因思故国夜，临水几株空。<br>　　煮茗烧干脆，行苔踏烂红。来年未离此，还见碧丛丛。
◎卷.8【谢王先辈昆弟游湘中回各见示新诗】齐己<br>　　潇湘多胜异，宗社久裴回。兄弟同游去，幽奇尽采来。<br>　　只应求妙唱，何以示寒灰。上国携归后，唯呈不世才。
◎卷.9【寄酬高辇推官】齐己<br>　　道自闲机长，诗从静境生。不知春艳尽，但觉雅风清。<br>　　竹腻题幽碧，蕉干裂脆声。何当九霄客，重叠记无名。
◎卷.10【逢诗僧】齐己<br>　　禅玄无可并，诗妙有何评。五七字中苦，百千年后清。<br>　　难求方至理，不朽始为名。珍重重相见，忘机话此情。
◎卷.11【话道】齐己<br>　　大道多大笑，寂寥何以论。霜枫翻落叶，水鸟啄闲门。<br>　　服药还伤性，求珠亦损魂。无端凿混沌，一死不还源。
◎卷.12【谢欧阳侍郎寄示新集】齐己<br>　　宫锦三十段，金梭新织来。殷勤谢君子，迢递寄寒灰。<br>　　鸑鷟对鼓舞，神仙双裴回。谁当巧裁制，披去升瑶台。
◎卷.13【西墅新居】齐己<br>　　渐渐见苔青，疏疏遍地生。闲穿藤屐起，乱踏石阶行。<br>　　野鸟啼幽树，名僧笑此情。残阳竹阴里，老圃打门声。
◎卷.14【酬孙鲂】齐己<br>　　幽人还爱云，才子已从军。可信鸳鸿侣，更思麋鹿群。<br>　　新题虽有寄，旧论竟难闻。知己今如此，编联悉欲焚。
◎卷.15【扫地】齐己<br>　　日日扫复洒，不容纤物侵。敢望来客口，道似主人心。<br>　　蚁过光中少，苔依润处深。门前亦如此，一径入疏林。
◎卷.16【书匡山隐者壁】齐己<br>　　红霞青壁底，石室薜萝垂。应有迷仙者，曾逢采药时。<br>　　桃花饶两颊，松叶浅长髭。直是来城市，何人识得伊。
◎卷.17【送乾康禅师入山过夏】齐己<br>　　由来喧滑境，难驻寂寥踪。逼夏摇孤锡，离城入乱峰。<br>　　云门应近寺，石路或穿松。知在栖禅外，题诗寄北宗。
◎卷.18【野鸭】齐己<br>　　野鸭殊家鸭，离群忽远飞。长生缘甚瘦，近死为伤肥。<br>　　江海游空阔，池塘啄细微。红兰白蘋渚，春暖刷毛衣。
◎卷.19【伤秋】齐己<br>　　旦暮馀生在，肌肤十分无。眠寒半榻朽，立月一株枯。<br>　　梦已随双树，诗犹却万夫。名山未归得，可惜死江湖。
◎卷.20【怀东湖寺】齐己<br>　　铁柱东湖岸，寺高人亦闲。往年曾每日，来此看西山。<br>　　竹径青苔合，茶轩白鸟还。而今在天末，欲去已衰颜。
◎卷.21【寄岘山愿公三首】齐己<br>　　形影更谁亲，应怀漆道人。片言酬凿齿，半偈伏姚秦。<br>　　榛莽池经烧，蒿莱寺过春。心期重西去，一共吊遗尘。<br>　　相思恨相远，至理那时何。道笑忘言甚，诗嫌背俗多。<br>　　青苔闲阁闭，白日断人过。独上西楼望，荆门千万坡。<br>　　彼此无消息，所思江汉遥。转闻多患难，甚说远相招。<br>　　老至何悲叹，生知便寂寥。终期踏松影，携手虎溪桥。
◎卷.22【清夜作】齐己<br>　　不惜白日短，乍容清夜长。坐闻风露滴，吟觉骨毛凉。<br>　　兴寝无诸病，空闲有一床。天明振衣起，苔砌落花香。
◎卷.23【赠白处士】齐己<br>　　莘野居何定，浮生知是谁。衣衫同野叟，指趣似禅师。<br>　　白发应无也，丹砂久服之。仍闻创行计，春暖向峨嵋。
◎卷.24【崔秀才宿话】齐己<br>　　事转闻多事，心休话苦心。相留明月寺，共忆白云岑。<br>　　藓壁残虫韵，霜轩倒竹阴。开门又言别，谁竟慰尘襟。
◎卷.25【怀天台华顶僧】齐己<br>　　华顶危临海，丹霞里石桥。曾从国清寺，上看月明潮。<br>　　好鸟亲香火，狂泉喷泬寥。欲归师智者，头白路迢迢。
◎卷.26【送人赴官】齐己<br>　　年少作初官，还如行路难。兵荒经邑里，风俗久凋残。<br>　　照砚花光淡，漂书柳絮干。聊应充侍膳，薄俸继朝餐。
◎卷.27【水鹤】齐己<br>　　鸳鸯与鸂鶒，相狎岂惭君。比雪还胜雪，同群亦出群。<br>　　静巢孤岛月，寒梦九皋云。归路分明过，飞鸣即可闻。
◎卷.28【湘中感怀】齐己<br>　　渔翁那会我，傲兀苇边行。乱世难逸迹，乘流拟濯缨。<br>　　江花红细碎，沙鸟白分明。向夕题诗处，春风斑竹声。
◎卷.29【九日逢虚中虚受】齐己<br>　　楚后萍台下，相逢九日时。干戈人事地，荒废菊花篱。<br>　　我已多衰病，君犹尽黑髭。皇天安罪得，解语便吟诗。
◎卷.30【赠李明府】齐己<br>　　名家宰名邑，将谓屈锋铓。直是难苏俗，能消不下堂。<br>　　冰痕生砚水，柳影透琴床。何必称潇洒，独为诗酒狂。
◎卷.31【暮春久雨作】齐己<br>　　积雨向春阴，冥冥独院深。已无花落地，空有竹藏禽。<br>　　檐溜声何暴，邻僧影亦沈。谁知力耕者，桑麦最关心。
◎卷.32【渚宫莫问诗一十五首】齐己<br>　　莫问疏人事，王侯已任伊。不妨随野性，还似在山时。<br>　　静入无声乐，狂抛正律诗。自为仍自爱，清净里寻思。<br>　　莫问伊嵇懒，流年已付他。话通时事少，诗着野题多。<br>　　梦外春桃李，心中旧薜萝。浮生此不悟，剃发竟如何。<br>　　莫问休行脚，南方已遍寻。了应须自了，心不是他心。<br>　　赤水珠何觅，寒山偈莫吟。谁同论此理，杜口少知音。<br>　　莫问孱愚格，天应只与闲。合居长树下，那称众人间。<br>　　迹绝为真隐，机忘是大还。终当学支遁，买取个青山。<br>　　莫问无求意，浮云喻可知。满盈如不戒，倚伏更何疑。<br>　　乐矣贤颜子，穷乎圣仲尼。已过知命岁，休把运行推。<br>　　莫问闲行趣，春风野水涯。千门无谢女，两岸有杨花。<br>　　好鹤曾为客，真龙或作蛇。踌蹰自回首，日脚背楼斜。<br>　　莫问真消息，中心只自知。清风含笑咏，明月混希夷。<br>　　坏衲凉天拥，玄文静夜披。善哉温伯子，言望至公知。<br>　　莫问休持钵，从贫乞已疏。侯门叨月俸，斋食剩年储。<br>　　簪履三千外，形骸六十馀。旧峰呵练若，松径接匡庐。<br>　　莫问依刘迹，金台又度秋。威仪非上客，谭笑愧诸侯。<br>　　礼许无拘检，诗推异辈流。东林未归得，摇落楚江头。<br>　　莫问无机性，甘名百钝人。一床铺冷落，长日卧精神。<br>　　分已疏知旧，诗还得意新。多才碧云客，时或此相亲。<br>　　莫问关门意，从来寡往还。道应归淡泊，身合在空闲。<br>　　四面苔围绿，孤窗雨洒斑。梦寻何处去，秋色水边山。<br>　　莫问□□□，□□逐性情。人间高此道，禅外剩他名。<br>　　夏□松边坐，秋光水畔行。更无时忌讳，容易得题成。<br>　　莫问多山兴，晴楼独凭时。六年沧海寺，一别白莲池。<br>　　句早逢名匠，禅曾见祖师。冥搜与真性，清外认扬眉。<br>　　莫问衰残质，流光速可悲。寸心修未了，长命欲何为。<br>　　坐卧身多倦，经行骨渐疲。分明说此苦，珍重竺乾师。<br>　　莫问野腾腾，劳形已不能。殷勤无上士，珍重有名僧。<br>　　坐觉心心默，行思步步冰。终归石房里，一点夜深灯。
◎卷.33【荆州新秋病起杂题一十五首·病起见王化】齐己<br>　　病起见王化，融融古帝乡。晓烟凝气紫，晚色作云黄。<br>　　四野歌丰稔，千门唱乐康。老身仍未死，犹咏好风光。
◎卷.34【荆州新秋病起杂题一十五首·病起见图画】齐己<br>　　病起见图画，云门兴似饶。衲衣棕笠重，嵩岳华山遥。<br>　　命在斋犹赴，刀闲发尽凋。秋光渐轻健，欲去倚江桥。
◎卷.35【荆州新秋病起杂题一十五首·病起见苔钱】齐己<br>　　病起见苔钱，规模遍地圆。儿童扫不破，子母自相连。<br>　　润屋何曾有，缘墙谩可怜。虚教作铜臭，空使外人传。
◎卷.36【荆州新秋病起杂题一十五首·病起见庭竹】齐己<br>　　病起见庭竹，君应悲我情。何妨甚消瘦，却称苦修行。<br>　　每谢侵床影，时回傍枕声。秋来渐平复，吟绕骨毛轻。
◎卷.37【荆州新秋病起杂题一十五首·病起见生涯】齐己<br>　　病起见生涯，资缘觉甚奢。方袍嫌垢弊，律服变光华。<br>　　颇愧同诸俗，何尝异出家。三衣如两翼，珍重汝寒鸦。
◎卷.38【荆州新秋病起杂题一十五首·病起见秋扇】齐己<br>　　病起见秋扇，风前悟感伤。念予当咽绝，得尔致清凉。<br>　　沙鹭如摇影，汀莲似绽香。不同婕妤咏，托意怨君王。
◎卷.39【荆州新秋病起杂题一十五首·病起见衰叶】齐己<br>　　病起见衰叶，飘然似我身。偶乘风有韵，初落地无尘。<br>　　纵得红沾露，争如绿带春。因伤此怀抱，聊寄一篇新。
◎卷.40【荆州新秋病起杂题一十五首·病起见庭柏】齐己<br>　　病起见庭柏，青青我不任。力扶干瘦骨，勉对岁寒心。<br>　　韵谢疏篁合，根容片石侵。衰残想长寿，时倚就闲吟。
◎卷.41【荆州新秋病起杂题一十五首·病起见庭莲】齐己<br>　　病起见庭莲，风荷已飒然。开时闻馥郁，枕上正缠绵。<br>　　本在沧江阔，移来碧沼圆。却思香社里，叶叶漏声连。
◎卷.42【荆州新秋病起杂题一十五首·病起见庭菊】齐己<br>　　病起见庭菊，几劳栽种工。可能经卧疾，相倚自成丛。<br>　　翠萼低含露，金英尽亚风。那知予爱尔，不在酒杯中。
◎卷.43【荆州新秋病起杂题一十五首·病起见庭石】齐己<br>　　病起见庭石，岂知经夏眠。不能资药价，空自作苔钱。<br>　　翠忆蓝光底，青思瀑影边。岩僧应笑我，细碎种阶前。
◎卷.44【荆州新秋病起杂题一十五首·病起见庭莎】齐己<br>　　病起见庭莎，绿阶傍竹多。绕行犹未得，静听复如何。<br>　　蟋蟀幽中响，蟪蛄深处歌。不缘田地窄，剩种任婆娑。
◎卷.45【荆州新秋病起杂题一十五首·病起见苔色】齐己<br>　　病起见苔色，凝然阵未枯。浅深围柱础，诘曲绕廊庑。<br>　　碧翠文相间，青黄势自铺。为钱虚玷染，毕竟不如无。
◎卷.46【荆州新秋病起杂题一十五首·病起见秋月】齐己<br>　　病起见秋月，正当三五时。清光应鉴我，幽思更同谁。<br>　　惜坐身犹倦，牵吟气尚羸。明年七十六，约此健相期。
◎卷.47【荆州新秋病起杂题一十五首·病起见闲云】齐己<br>　　病起见闲云，空中聚又分。滞留堪笑我，舒卷不如君。<br>　　触石终无迹，从风或有闻。仙山足鸾凤，归去自同群。
◎卷.48【夜坐闻雪寄所知】齐己<br>　　初宵飞霰急，竹树洒干轻。不是知音者，难教爱此声。<br>　　渐凌孤烛白，偏激苦心清。堪笑同文友，忘眠坐到明。
◎卷.49【怀洞庭】齐己<br>　　忆过巴陵岁，无人问去留。中宵满湖月，独自在僧楼。<br>　　渔父真闲唱，灵均是谩愁。今来欲长往，谁借木兰舟。
◎卷.50【欲游龙山鹿苑有作】齐己<br>　　龙山门不远，鹿苑路非遥。合逐闲身去，何须待客招。<br>　　年华残两鬓，筋骨倦长宵。闻说峰前寺，新修白石桥。
◎卷.51【再逢昼公】齐己<br>　　竟陵西别后，遍地起刀兵。彼此无缘著，云山有处行。<br>　　久吟难敌句，终忍不求名。年鬓俱如雪，相看眼且明。
◎卷.52【送人游武陵湘中】齐己<br>　　为子歌行乐，西南入武陵。风烟无战士，宾榻有吟僧。<br>　　山绕军城叠，江临寺阁层。遍寻幽胜了，湘水泛清澄。
◎卷.53【酬九经者】齐己<br>　　九经三史学，穷妙又穷微。长白山初出，青云路欲飞。<br>　　江僧酬雪句，沙鹤识麻衣。家在黄河北，南来偶未归。
◎卷.54【寄赠集滩二公】齐己<br>　　闻有难名境，因君住更名。轩窗中夜色，风月绕滩声。<br>　　客好过无厌，禽幽画不成。终期一寻去，聊且寄吟情。
◎卷.55【夏日作】齐己<br>　　燕雀语相和，风池满芰荷。可惊成事晚，殊喜得闲多。<br>　　竹众凉欺水，苔繁绿胜莎。无惭孤圣代，赋咏有诗歌。
◎卷.56【行路难】齐己<br>　　下浸与高盘，不为行路难。是非真险恶，翻覆作峰峦。<br>　　漆愧同时黑，朱惭巧处丹。令人畏相识，欲画白云看。
◎卷.57【送玉泉道者回山寺】齐己<br>　　却忆西峰顶，经行绝爱憎。别来心念念，归去雪层层。<br>　　石坞寻春笋，苔龛续夜灯。应悲尘土里，追逐利名僧。
◎卷.58【谢王拾遗见访兼寄篇什】齐己<br>　　竹里安禅处，生涯一印灰。经年乞食过，昨日谏臣来。<br>　　愧把黄梅偈，曾酬白雪才。因令识鸟迹，重叠在苍苔。
◎卷.59【题张氏池亭】齐己<br>　　树石丛丛别，诗家趣向幽。有时闲客散，始觉细泉流。<br>　　蝶到琴棋畔，花过岛屿头。月明红藕上，应见白龟游。
◎卷.60【送人南游】齐己<br>　　且听吟赠远，君此去蒙州。瘴国频闻说，边鸿亦不游。<br>　　蛮花藏孔雀，野石乱犀牛。到彼谁相慰，知音有郡侯。
◎卷.61【题明公房】齐己<br>　　寺北闻湘浪，窗南见岳云。自然高日用，何要出人群。<br>　　瓦滴残松雨，香炉匝印文。近年精易道，疑者晓纷纷。
◎卷.62【寄顾处士】齐己<br>　　半年离别梦，来往即湖边。两幅关山雪，寻常在眼前。<br>　　项容藏古翠，张藻卷寒烟。蓝淀图花鸟，时人不惜钱。
◎卷.63【贻徐生】齐己<br>　　可能东海子，清苦在贫居。扫地无闲客，堆窗有古书。<br>　　少年犹若此，向老合何如。去岁频相访，今来见亦疏。
◎卷.64【谢虚中上人晚秋见寄】齐己<br>　　楚外同文在，荆门得信时。几重相别意，一首晚秋诗。<br>　　日暮山沈雨，莲残水满池。登楼试南望，为子动归思。<br>第八百四十三卷
◎卷.1【寄东林言之禅子】齐己<br>　　闻思相送后，幽院闭苔钱。使我吟还废，闻君病未痊。<br>　　听秋唯困坐，怕客但佯眠。可惜东窗月，无寥过一年。
◎卷.2【寒节日寄乡友】齐己<br>　　岁岁逢寒食，寥寥古寺家。踏青思故里，垂白看杨花。<br>　　原野稀疏雨，江天冷澹霞。沧浪与湘水，归恨共无涯。
◎卷.3【闻西蟾从弟卜岩居岳西有寄】齐己<br>　　瀑布见高低，岩开岩壁西。碧云多旧作，红叶几新题。<br>　　滴沥中疏磬，嵌空半倚梯。仍闻樵子径，□不到前溪。
◎卷.4【寄怀西蟾师弟】齐己<br>　　万里八九月，一身西北风。自从相示后，长记在吟中。<br>　　见说南游远，堪怀我姓同。江边忽得信，回到岳门东。
◎卷.5【扑满子】齐己<br>　　只爱满我腹，争如满害身。到头须扑破，却散与他人。
◎卷.6【寄西川惠光大师昙域】齐己<br>　　禅月有名子，相知面未曾。笔精垂壁溜，诗涩滴杉冰。<br>　　蜀国从栖泊，芜城几废兴。忆归应寄梦，东北过金陵。
◎卷.7【忆别匡山寄彭泽乾昼上人】齐己<br>　　忆别匡山日，无端是远游。却回看五老，翻悔上孤舟。<br>　　蹭蹬三千里，蹉跎二十秋。近来空寄梦，时到虎溪头。
◎卷.8【又寄彭泽昼公】齐己<br>　　闻君彭泽住，结构近陶公。种菊心相似，尝茶味不同。<br>　　湖光秋枕上，岳翠夏窗中。八月东林去，吟香菡萏风。
◎卷.9【因览支使孙中丞看可准大师诗序有寄】齐己<br>　　一千篇里选，三百首菁英。玉尺新量出，金刀旧剪成。<br>　　锦江增古翠，仙掌减元精。自此为风格，留传诸后生。
◎卷.10【新秋病中枕上闻蝉】齐己<br>　　枕上稍醒醒，忽闻蝉一声。此时知不死，昨日即前生。<br>　　更欲临窗听，犹难策杖行。寻应同蜕壳，重饮露华清。
◎卷.11【寄云盖山先禅师】齐己<br>　　曾寻湘水东，古翠积秋浓。长老禅栖处，半天云盖峰。<br>　　闲床饶得石，杂树少于松。近有谁堪语，浏阳妙指踪。
◎卷.12【落叶】齐己<br>　　落多秋亦晚，窗外见诸邻。世上谁惊尽，林间独扫频。<br>　　萧骚微月夜，重叠早霜晨。昨日繁阴在，莺声树树春。
◎卷.13【次耒阳作】齐己<br>　　绕岳复沿湘，衡阳又耒阳。不堪思北客，从此入南荒。<br>　　旦夕多猿狖，淹留少雪霜。因经杜公墓，惆怅学文章。
◎卷.14【舟中晚望祝融峰】齐己<br>　　天际卓寒青，舟中望晚晴。十年关梦寐，此日向峥嵘。<br>　　巨石凌空黑，飞泉照夜明。终当蹑孤顶，坐看白云生。
◎卷.15【吊杜工部坟】齐己<br>　　鹏翅蹋于斯，明君知不知。域中诗价大，荒外土坟卑。<br>　　瘴雨无时滴，蛮风有穴吹。唯应李太白，魂魄往来疲。
◎卷.16【岳中寄殷处士】齐己<br>　　出岳与入岳，前题继后题。遍寻僧壁上，多在雁峰西。<br>　　近说游江寺，将谁话石梯。相思立高巘，山下草萋萋。
◎卷.17【送幽禅师】齐己<br>　　霜繁野叶飞，长老卷行衣。浮世不知处，白云相待归。<br>　　磬和天籁响，禅动岳神威。莫便言长往，劳生待发机。
◎卷.18【观烧】齐己<br>　　猎猎寒芜引，承风势不还。放来应有主，焚去到何山。<br>　　焰入空濛里，烟飞苍莽间。石中有良玉，惆怅但伤颜。
◎卷.19【咏茶十二韵】齐己<br>　　百草让为灵，功先百草成。甘传天下口，贵占火前名。<br>　　出处春无雁，收时谷有莺。封题从泽国，贡献入秦京。<br>　　嗅觉精新极，尝知骨自轻。研通天柱响，摘绕蜀山明。<br>　　赋客秋吟起，禅师昼卧惊。角开香满室，炉动绿凝铛。<br>　　晚忆凉泉对，闲思异果平。松黄干旋泛，云母滑随倾。<br>　　颇贵高人寄，尤宜别匮盛。曾寻修事法，妙尽陆先生。
◎卷.20【寄阳岐西峰僧】齐己<br>　　西峰残照东，瀑布洒冥鸿。闲忆高窗外，秋晴万里空。<br>　　藤阴藏石磴，衣毳落杉风。日有谁来觅，层层鸟道中。
◎卷.21【回雁峰】齐己<br>　　瘴雨过孱颜，危边有径盘。壮堪扶寿岳，灵合置仙坛。<br>　　影北鸿声乱，青南客道难。他年思隐遁，何处凭阑干。
◎卷.22【赠询公上人】齐己<br>　　威仪何贵重，一室贮水清。终日松杉径，自多虫蚁行。<br>　　像前孤立影，钟外数珠声。知悟修来事，今为第几生。
◎卷.23【秋兴】齐己<br>　　所见背时情，闲行亦独行。晚凉思水石，危阁望峥嵘。<br>　　雨外残云片，风中乱叶声。旧山吟友在，相忆梦应清。
◎卷.24【古寺老松】齐己<br>　　百岁禅师说，先师指此松。小年行道绕，早见偃枝重。<br>　　月槛移孤影，秋亭卓一峰。终当因夜电，拏攫从云龙。
◎卷.25【题无余处士书斋】齐己<br>　　闲地从莎藓，谁人爱此心。琴棋怀客远，风雪闭门深。<br>　　枕外江滩响，窗西树石阴。他年衡岳寺，为我一相寻。
◎卷.26【岁暮江寺住】齐己<br>　　山依枯槁容，何处见年终。风雪军城外，蒹葭古寺中。<br>　　孤村谁认磬，极浦夜鸣鸿。坐忆匡庐隐，泉声滴半空。
◎卷.27【新燕】齐己<br>　　栖托近佳人，应怜巧语新。风光华屋暖，弦管牡丹晨。<br>　　远采江泥腻，双飞麦雨匀。差池自有便，敢触杏梁尘。
◎卷.28【喻吟】齐己<br>　　日用是何专，吟疲即坐禅。此生还可喜，馀事不相便。<br>　　头白无邪里，魂清有象先。江花与芳草，莫染我情田。
◎卷.29【过湘江唐弘书斋】齐己<br>　　四邻无俗迹，终日大开门。水晚来边雁，林秋下楚猿。<br>　　一家随难在，双眼向书昏。沈近骚人庙，吟应见古魂。
◎卷.30【读贾岛集】齐己<br>　　遗篇三百首，首首是遗冤。知到千年外，更逢何者论。<br>　　离秦空得罪，入蜀但听猿。还似长沙祖，唯馀赋鵩言。
◎卷.31【寄山中诸友】齐己<br>　　自归城里寺，长忆宿山门。终夜冥心客，诸峰叫月猿。<br>　　岚光生眼力，泉滴爽吟魂。只待游方遍，还来扫树根。
◎卷.32【怀终南僧】齐己<br>　　扰扰一京尘，何门是了因。万重千叠嶂，一去不来人。<br>　　鸟道春残雪，萝龛昼定身。寥寥石窗外，天籁动衣巾。
◎卷.33【送二友生归宜阳】齐己<br>　　二生俱我友，清苦辈流稀。旧国居相近，孤帆秋共归。<br>　　残阳沙鸟乱，疏雨岛枫飞。几宿多山处，猿啼烛影微。
◎卷.34【怀从弟】齐己<br>　　孤窗烛影微，何事阻吟思。兄弟断消息，山川长路岐。<br>　　日沈栖鹤坞，霜著叫猿枝。可想为怀抱，多愁多难时。
◎卷.35【岳阳道中作】齐己<br>　　客思寻常动，未如今断魂。路岐经乱后，风雪少人村。<br>　　大泽鸣寒雁，千峰啼昼猿。争教此时白，不上鬓须根。
◎卷.36【赴郑谷郎中招游龙兴观读题诗板谒七真仪像因有十八韵】齐己<br>　　何处陪游胜，龙兴古观时。诗悬大雅作，殿礼七真仪。<br>　　远继周南美，弥旌拱北思。雄方垂朴略，后辈仰箴规。<br>　　对坐茵花暖，偕行藓阵隳。僧绦初学结，朝服久慵披。<br>　　到处琴棋傍，登楼笔砚随。论禅忘视听，谭老极希夷。<br>　　照日江光远，遮轩桧影欹。触鞋松子响，窥立鹤雏痴。<br>　　始贵茶巡爽，终怜酒散迟。放怀还把杖，憩石或支颐。<br>　　眺远凝清眄，吟高动白髭。风鹏心不小，蒿雀志徒卑。<br>　　顾我专无作，于身忘有为。叨因五字解，每忝重言期。<br>　　舍此应休也，何人更赏之。淹留仙境晚，回骑雪风吹。
◎卷.37【书李秀才壁】齐己<br>　　干戈阻上日，南国寄贫居。旧里荒应尽，新年病未除。<br>　　窗风连岛树，门径接邻蔬。我有闲来约，相看雪满株。
◎卷.38【闻尚颜下世】齐己<br>　　岳僧传的信，闻在麓山亡。郡有为诗客，谁来一影堂。<br>　　梦休寻灞浐，迹已绝潇湘。远忆同吟石，新秋桧柏凉。
◎卷.39【蔷薇】齐己<br>　　根本似玫瑰，繁英刺外开。香高丛有架，红落地多苔。<br>　　去住闲人看，晴明远蝶来。牡丹先几日，销歇向尘埃。
◎卷.40【送隆公上人】齐己<br>　　独携谭柄去，千里指人寰。未断生徒望，难教白日闲。<br>　　空江横落照，大府向西山。好骋陈那孔，谁云劫石顽。
◎卷.41【宿简寂观】齐己<br>　　万壑云霞影，千年松桧声。如何教下士，容易信长生。<br>　　月共虚无白，香和沆瀣清。闲寻古廊画，记得列仙名。
◎卷.42【遇元上人】齐己<br>　　七泽过名山，相逢黄落残。杉松开寺晚，泉月话心寒。<br>　　祖遍诸方礼，经曾几处看。应怀出家院，紫阁近长安。
◎卷.43【早梅】齐己<br>　　万木冻欲折，孤根暖独回。前村深雪里，昨夜一枝开。<br>　　风递幽香去，禽窥素艳来。明年如应律，先发映春台。
◎卷.44【听泉】齐己<br>　　落石几万仞，冷声飘远空。高秋初雨后，半夜乱山中。<br>　　只有照壁月，更无吹叶风。几曾庐岳听，到晓与僧同。
◎卷.45【送孙逸人归庐山】齐己<br>　　独自担琴鹤，还归瀑布东。逍遥非俗趣，杨柳谩春风。<br>　　草绕村程绿，花盘石磴红。他时许相觅，五老乱云中。
◎卷.46【听李尊师弹琴】齐己<br>　　仙子弄瑶琴，仙山松月深。此声含太古，谁听到无心。<br>　　洒石霜千片，喷崖泉万寻。何人传指法，携向海中岑。
◎卷.47【寄武陵微上人】齐己<br>　　善卷台边寺，松筠绕祖堂。秋声度风雨，晓色遍沧浪。<br>　　白石同谁坐，清吟过我狂。近闻为古律，雅道更重光。
◎卷.48【匡山寓居栖公】齐己<br>　　外物尽已外，闲游且自由。好山逢过夏，无事住经秋。<br>　　树影残阳寺，茶香古石楼。何时定休讲，归漱虎溪流。
◎卷.49【湘西道林寺陶太尉井】齐己<br>　　太尉遗孤井，寒澄七百年。未闻陵谷变，终与姓名传。<br>　　影浸无风树，光含有月天。林僧晓来此，满汲洒金田。
◎卷.50【寄松江陆龟蒙处士】齐己<br>　　万卷功何用，徒称处士休。闲欹太湖石，醉听洞庭秋。<br>　　道在谁开口，诗成自点头。中间欲相访，寻便阻戈矛。
◎卷.51【闭门】齐己<br>　　外事休关念，灰心独闭门。无人来问我，白日又黄昏。<br>　　灯集飞蛾影，窗销迸雪痕。中心自明了，一句祖师言。
◎卷.52【看水】齐己<br>　　范蠡东浮阔，灵均北泛长。谁知远烟浪，别有好思量。<br>　　故国门前急，天涯照里忙。难收上楼兴，渺漫正斜阳。
◎卷.53【寄栖白上人】齐己<br>　　万国争名地，吾师独此闲。题诗招上相，看雪下南山。<br>　　内殿承恩久，中条进表还。常因秋贡客，少得掩禅关。
◎卷.54【自题】齐己<br>　　禅外求诗妙，年来鬓已秋。未尝将一字，容易谒诸侯。<br>　　挂梦山皆远，题名石尽幽。敢言梁太子，傍采碧云流。
◎卷.55【孙支使来借诗集，因有谢】齐己<br>　　冥搜从少小，随分得淳元。闻说吟僧口，多传过蜀门。<br>　　相寻江岛上，共看夏云根。坐落迟迟日，新题互把论。
◎卷.56【夏日言怀】齐己<br>　　苦被流年迫，衰羸老病情。得归青嶂死，便共白云生。<br>　　树枿烧炉响，崖棱蹑屐声。此心人信否，魂梦自分明。
◎卷.57【早秋寄友生】齐己<br>　　雨多残暑歇，蝉急暮风清。谁有闲心去，江边看水行。<br>　　河遥红蓼簇，野阔白烟平。试折秋莲叶，题诗寄竺卿。
◎卷.58【送王秀才往松滋夏课】齐己<br>　　松滋闻古县，明府是诗家。静理馀无事，欹眠尽落花。<br>　　江光摇夕照，柳影带残霞。君去应相与，乘船泛月华。
◎卷.59【喜z6公自武陵至】齐己<br>　　已尽沧浪兴，还思相楚行。鬓全无旧黑，诗别有新清。<br>　　暂憩临寒水，时来扣静荆。囊中有灵药，终不献公卿。
◎卷.60【假山】齐己<br>　　匡庐久别离，积翠杳天涯。静室曾图峭，幽亭复创奇。<br>　　典衣酬土价，择日运工时。信手成重叠，随心作蔽亏。<br>　　根盘惊院窄，顶耸讶檐卑。镇地那言重，当轩未厌危。<br>　　巨灵何忍擘，秦政肯轻移。晚觉莎烟触，寒闻竹籁吹。<br>　　蓝灰澄古色，泥水合凝滋。引看僧来数，牵吟客散迟。<br>　　九华浑仿佛，五老颇参差。蛛网藤萝挂，春霖瀑布垂。<br>　　加添双石笋，映带小莲池。旧说雷居士，曾闻远大师。<br>　　红霞中结社，白壁上题诗。顾此诚徒尔，劳心是妄为。<br>　　经营惭培塿，赏玩愧童儿。会入千峰去，闲踪任属谁。
◎卷.61【谢西川可准上人远寄诗集】齐己<br>　　匡社经行外，沃洲禅宴馀。吾师还继此，后辈复何如。<br>　　江上传风雅，静中时卷舒。堪随乐天集，共伴白芙蕖。
◎卷.62【秋空】齐己<br>　　已觉秋空极，更堪寥泬青。只应容好月，争合有妖星。<br>　　耿耿高河截，翛翛一雁经。曾于洞庭宿，上下彻心灵。
◎卷.63【与聂尊师话道】齐己<br>　　伯阳遗妙旨，杳杳与冥冥。说即非难说，行还不易行。<br>　　药中迷九转，心外觅长生。毕竟荒原上，一盘蒿陇平。
◎卷.64【送相里秀才自京至却回】齐己<br>　　夷门诗客至，楚寺闭萧骚。老病语言涩，少年风韵高。<br>　　难于寻阆岛，险甚涉云涛。珍重西归去，无忘役思劳。
◎卷.65【谢人寄南榴卓子】齐己<br>　　幸附全材长，良工劚器殊。千林文柏有，一尺锦榴无。<br>　　品格宜仙果，精光称玉壶。怜君远相寄，多愧野蔬粗。
◎卷.66【寄旧居邻友】齐己<br>　　别后知何趣，搜奇少客同。几层山影下，万树雪声中。<br>　　晚鼎烹茶绿，晨厨爨粟红。何时携卷出，世代有名公。
◎卷.67【送朱秀才归闽】齐己<br>　　荆门来几日，欲往又囊空。远客归南越，单衣背北风。<br>　　近乡微有雪，到海渐无鸿。努力成诗业，无谋谒至公。
◎卷.68【龙潭作】齐己<br>　　乍临毛发竖，双壁夹湍流。白日鸟影过，青苔龙气浮。<br>　　蔽空云出石，应祷雨翻湫。四面耕桑者，先闻贺有秋。
◎卷.69【依韵酬谢尊师见赠二首（师欲调举）】齐己<br>　　南国搜奇久，偏伤杜甫坟。重来经汉浦，又去入嵩云。<br>　　旧别人稀见，新朝事渐闻。莫将高尚迹，闲处傲明君。<br>　　岳顶休高卧，荆门访掩扉。新诗遗我别，旧约与谁归。<br>　　贤路曾无滞，良时肯自违。明年窥日窟，仙桂露霏微。
◎卷.70【送冰禅再往湖中】齐己<br>　　行心宁肯住，南去与谁群。碧落高空处，清秋一片云。<br>　　穿林瓶影灭，背雨锡声分。应笑游方久，龙钟楚水濆。
◎卷.71【喜表公往楚王城】齐己<br>　　已闻人舍地，结构旧基平。一面湖光白，邻家竹影清。<br>　　应难寻辇道，空说是王城。谁信兴亡迹，今来有磬声。
◎卷.72【春雪初晴喜友生至】齐己<br>　　数日不见日，飘飘势忽开。虽无忙事出，还有故人来。<br>　　已尽南檐滴，仍残北牖堆。明朝望平远，相约在春台。
◎卷.73【残春连雨中偶作怀故人】齐己<br>　　南邻阻杖藜，屐齿绕床泥。漠漠门长掩，迟迟日又西。<br>　　不知何兴味，更有好诗题。还忆东林否，行苔傍虎溪。
◎卷.74【送崔判官赴归倅】齐己<br>　　白首从颜巷，青袍去佐官。只应微俸禄，聊补旧饥寒。<br>　　地说丘墟甚，民闻旱歉残。春风吹绮席，宾主醉相欢。
◎卷.75【寒食日怀寄友人】齐己<br>　　万井追寒食，闲扉独不开。梨花应折尽，柳絮自飞来。<br>　　梦觉怀仙岛，吟行绕砌苔。浮生已悟了，时节任相催。
◎卷.76【怀巴陵旧游】齐己<br>　　洞庭云梦秋，空碧共悠悠。孟子狂题后，何人更倚楼。<br>　　日西来远棹，风外见平流。终欲重寻去，僧窗古岸头。
◎卷.77【招乾昼上人宿话】齐己<br>　　连夜因风雪，相留在寂寥。禅心谁指示，诗卷自焚烧。<br>　　语默邻寒漏，窗扉向早朝。天台若长往，还渡海门潮。
◎卷.78【荆门秋日寄友人】齐己<br>　　青溪知不远，白首要难归。空想烟云里，春风鸾鹤飞。<br>　　谁论传法偈，自补坐禅衣。未谢侯门去，寻常即掩扉。
◎卷.79【哭郑谷郎中】齐己<br>　　朝衣闲典尽，酒病觉难医。下世无遗恨，传家有大诗。<br>　　新坟青嶂叠，寒食白云垂。长忆招吟夜，前年风雪时。<br>第八百四十四卷
◎卷.1【题东林十八贤真堂】齐己<br>　　白藕花前旧影堂，刘雷风骨画龙章。共轻天子诸侯贵，<br>　　同爱吾师一法长。陶令醉多招不得，谢公心乱入无方。<br>　　何人到此思高躅，岚点苔痕满粉墙。
◎卷.2【题南岳般若寺】齐己<br>　　诸峰翠少中峰翠，五寺名高此寺名。石路险盘岚霭滑，<br>　　僧窗高倚泬寥明。凌空殿阁由天设，遍地杉松是自生。<br>　　更有上方难上处，紫苔红藓绕峥嵘。
◎卷.3【寄庐岳僧】齐己<br>　　一闻飞锡别区中，深入西南瀑布峰。天际雪埋千片石，<br>　　洞门冰折几株松。烟霞明媚栖心地，苔藓萦纡出世踪。<br>　　莫问江边旧居寺，火烧兵劫断秋钟。
◎卷.4【游谷山寺】齐己<br>　　城里寻常见碧棱，水边朝暮送归僧。数峰云脚垂平地，<br>　　一径松声彻上层。寒涧不生浮世物，阴崖犹积去年冰。<br>　　此身有底难抛事，时复携筇信步登。
◎卷.5【楚寺寒夜作】齐己<br>　　寒炉局促坐成劳，暗淡灯光照二毛。水寺闲来僧寂寂，<br>　　雪风吹去雁嗷嗷。江山积叠归程远，魂梦穿沿过处高。<br>　　毕竟忘言是吾道，袈裟不称揖萧曹。
◎卷.6【送泰禅师归南岳】齐己<br>　　石龛闲锁白猿边，归去程途半在船。林簇晓霜离水寺，<br>　　路穿新烧入山泉。已寻岚壁临空尽，却看星辰向地悬。<br>　　有兴寄题红叶上，不妨收拾别为编。
◎卷.7【山中寄凝密大师兄弟】齐己<br>　　一炉薪尽室空然，万象何妨在眼前。时有兴来还觅句，<br>　　已无心去即安禅。山门影落秋风树，水国光凝夕照天。<br>　　借问荀家兄弟内，八龙头角让谁先。
◎卷.8【海棠花】齐己<br>　　繁于桃李盛于梅，寒食旬前社后开。半月暄和留艳态，<br>　　两时风雨免伤摧。人怜格异诗重赋，蝶恋香多夜更来。<br>　　犹得残红向春暮，牡丹相继发池台。
◎卷.9【题赠湘西龙安寺利禅师】齐己<br>　　头白已无行脚念，自开荒寺住烟萝。门前路到潇湘尽，<br>　　石上云归岳麓多。南祖衣盂曾礼谒，东林泉月旧经过。<br>　　闲来松外看城郭，一片红尘隔逝波。
◎卷.10【寄文浩百法（间欲拥毳参禅）】齐己<br>　　当时六祖在黄梅，五百人中眼独开。入室偈闻传绝唱，<br>　　升堂客谩恃多才。铁牛无用成真角，石女能生是圣胎。<br>　　闻说欲抛经论去，莫教惆怅却空回。
◎卷.11【谢人寄新诗集】齐己<br>　　所闻新事即戈矛，欲去终疑是暗投。远客寄言还有在，<br>　　此门将谓总无休。千篇著述诚难得，一字知音不易求。<br>　　时入思量向何处，月圆孤凭水边楼。
◎卷.12【谢元愿上人远寄《檀溪集》】齐己<br>　　白首萧条居汉浦，清吟编集号檀溪。有人收拾应如玉，<br>　　无主知音只似泥。入理半同黄叶句，遣怀多拟碧云题。<br>　　犹能为我相思在，千里封来梦泽西。
◎卷.13【寄道林寺诸友】齐己<br>　　吟兴终依异境长，旧游时入静思量。江声里过东西寺，<br>　　树影中行上下方。春色湿僧巾屦腻，松花沾鹤骨毛香。<br>　　老来何计重归去，千里重湖浪渺茫。
◎卷.14【赠智满三藏】齐己<br>　　灌顶清凉一滴通，大毗卢藏遍虚空。欲飞薝卜花无尽，<br>　　须待陀罗尼有功。金杵力摧魔界黑，水精光透夜灯红。<br>　　可堪东献明天子，命服新酬赞国风。
◎卷.15【谢王先辈湘中回惠示卷轴】齐己<br>　　少小即怀风雅情，独能遗象琢淳精。不教霜雪侵玄鬓，<br>　　便向云霄换好名。携去湘江闻鼓瑟，袖来缑岭伴吹笙。<br>　　多君百首贻衰飒，留把吟行访竺卿。
◎卷.16【荆渚寄怀西蜀无染大师兄】齐己<br>　　大沩心付白崖前，宝月分辉照蜀天。圣主降情延北内，<br>　　诸侯稽首问南禅。清秋不动骊龙海，红日无私罔象川。<br>　　欲听吾宗旧山说，地边身老楚江边。
◎卷.17【谢武陵徐巡官远寄五七字诗集】齐己<br>　　五字才将七字争，为君聊敢试悬衡。鼎湖菡萏摇金影，<br>　　蓬岛鸾皇舞翠声。还是灵龟巢得稳，要须仙子驾方行。<br>　　两边珍重遥相惠，何夕灯前尽此情。
◎卷.18【重宿旧房与愚上人静话】齐己<br>　　曾此栖心过十冬，今来潇洒属生公。檀栾旧植青添翠，<br>　　菡萏新栽白换红。北面城临灯影合，西邻壁近讲声通。<br>　　不知门下趋筵士，何似当时石解空。
◎卷.19【谢南平王赐山鸡】齐己<br>　　五色文章类彩鸾，楚人罗得半摧残。金笼莫恨伤冠帻，<br>　　玉粒颁惭剪羽翰。孤立影危丹槛里，双栖伴在白云端。<br>　　上台爱育通幽细，却放溪山去不难。
◎卷.20【荆门病中雨后书怀寄幕中知己】齐己<br>　　病根翻作忆山劳，一雨聊堪浣郁陶。心白未能忘水月，<br>　　眼青独得见秋毫。蝉声晚簇枝枝急，云影晴分片片高。<br>　　还忆赤松兄弟否，别来应见鹤衣毛。
◎卷.21【宿江寺】齐己<br>　　岛僧留宿慰衰颜，旧住何妨老未还。身共锡声离鸟外，<br>　　迹同云影过人间。曾无梦入朝天路，忆有诗题隔海山。<br>　　珍重来晨渡江去，九华青里扣松关。
◎卷.22【谢贯微上人寄示古风今体四轴】齐己<br>　　四轴骚词书八行，捧吟肌骨遍清凉。谩求龙树能医眼，<br>　　休问图澄学洗肠。今体尽搜初剖判，古风淳凿未玄黄。<br>　　不知谁肯降文阵，闇点旌旗敌子房。
◎卷.23【荆州贯休大师旧房】齐己<br>　　疏篁抽笋柳垂阴，旧是休公种境吟。入贡文儒来请益，<br>　　出官卿相驻过寻。右军书画神传髓，康乐文章梦授心。<br>　　销得青城千嶂下，白莲标塔帝恩深。
◎卷.24【寄谷山长老】齐己<br>　　游遍名山祖遍寻，却来尘世浑光阴。肯将的的吾师意，<br>　　拟付茫茫弟子心。岂有虚空遮道眼，不妨文字问知音。<br>　　沧浪万顷三更月，天上何如水底深。
◎卷.25【寄黄晖处士】齐己<br>　　蒙氏艺传黄氏子，独闻相继得名高。锋铓妙夺金鸡距，<br>　　纤利精分玉兔毫。濡染只应亲赋咏，风流不称近方刀。<br>　　何妨寄我临池兴，忍使江淹役梦劳。
◎卷.26【荆门勉怀寄道林寺诸友】齐己<br>　　荣枯得失理昭然，谁斅离骚更问天。生下便知真梦幻，<br>　　老来何必叹流年。清风不变诗应在，明月无踪道可传。<br>　　珍重匡庐沃洲主，拂衣抛却好林泉。
◎卷.27【答崔校书】齐己<br>　　雪色衫衣绝点尘，明知富贵是浮云。不随喧滑迷真性，<br>　　何用潺湲洗污闻。北阙会抛红駊騀，东林社忆白氛氲。<br>　　清吟有兴频相示，欲得多惭蠹蚀文。
◎卷.28【乞樱桃】齐己<br>　　去年曾赋此花诗，几听南园烂熟时。嚼破红香堪换骨，<br>　　摘残丹颗欲烧枝。流莺偷啄心应醉，行客潜窥眼亦痴。<br>　　闻说张筵就珠树，任从攀折半离披。
◎卷.29【寄南雅上人】齐己<br>　　曾得音书慰暮年，相思多故信难传。清吟何处题红叶，<br>　　旧社空怀堕白莲。山水本同真趣向，侯门刚有薄因缘。<br>　　他时不得君招隐，会逐南归楚客船。
◎卷.30【寄欧阳侍郎（时在嘉州馈遗）】齐己<br>　　又闻繁总在嘉州，职重身闲倚寺楼。大象影和山面落，<br>　　两江声合郡前流。棋轻国手知难敌，诗是天才肯易酬。<br>　　毕竟男儿自高达，从来心不是悠悠。
◎卷.31【与崔校书静话言怀】齐己<br>　　同年生在咸通里，事佛为儒趣尽高。我性已甘披祖衲，<br>　　君心犹待脱蓝袍。霜髭晓几临铜镜，雪鬓寒疏落剃刀。<br>　　出世朝天俱未得，不妨还往有风骚。
◎卷.32【谢人惠拄杖】齐己<br>　　邛州灵境产修篁，九节材应表九阳。造化已能分尺度，<br>　　保持争合与寻常。幽林剪破清秋影，高手携来绿玉光。<br>　　深谢鲁儒怜潦倒，欲教撑拄绕禅床。
◎卷.33【谢秦府推官寄《丹台集》】齐己<br>　　秦王手笔序丹台，不错褒扬最上才。凤阙几传为匠硕，<br>　　龙门曾用振风雷。钱郎未竭精华去，元白终存作者来。<br>　　两轴蚌胎骊颔耀，枉临禅室伴寒灰。
◎卷.34【题画鹭鸶兼简孙郎中】齐己<br>　　曾向沧江看不真，却因图画见精神。何妨金粉资高格，<br>　　不用丹青点此身。蒲叶岸长堪映带，荻花丛晚好相亲。<br>　　思量画得胜笼得，野性由来不恋人。
◎卷.35【贺行军太傅得《白氏东林集》】齐己<br>　　乐天歌咏有遗编，留在东林伴白莲。百尺典坟随丧乱，<br>　　一家风雅独完全。常闻荆渚通侯论，果遂吴都使者传。<br>　　仰贺斯文归朗鉴，永资声政入薰弦。
◎卷.36【韶阳微公】齐己<br>　　曲江晴影石千株，吾子思归梦断初。有信北来山叠叠，<br>　　无言南去雨疏疏。祖师门接园林路，丞相家同井邑居。<br>　　闲野老身留得否，相招多是秀才书。
◎卷.37【将之匡岳过寻阳】齐己<br>　　帆过寻阳晚霁开，西风北雁似相催。大都浪后青堆没，<br>　　五老云中翠叠来。此路便堪归水石，何门更合向尘埃。<br>　　远公林下莲池畔，个个高人尽有才。
◎卷.38【寄湘幕王重书记】齐己<br>　　抛掷浟江旧钓矶，日参筹画废吟诗。可能有事关心后，<br>　　得似无人识面时。官好近闻加茜服，药灵曾说换霜髭。<br>　　高才直气平生志，除却徒知即不知。
◎卷.39【宿沈彬进士书院】齐己<br>　　相期只为话篇章，踏雪曾来宿此房。喧滑尽消城漏滴，<br>　　窗扉初掩岳茶香。旧山春暖生薇蕨，大国尘昏惧杀伤。<br>　　应有太平时节在，寒宵未卧共思量。
◎卷.40【静院】齐己<br>　　花院相重点破苔，谁心肯此话心灰。好风时傍疏篁起，<br>　　幽鸟晚从何处来。笔砚兴狂师沈谢，香灯魂断忆宗雷。<br>　　浮生已问空王了，箭急光阴一任催。
◎卷.41【送白处士游峨嵋】齐己<br>　　闲身谁道是羁游，西指峨嵋碧顶头。琴鹤几程随客棹，<br>　　风霜何处宿龙湫。寻僧石磴临天井，劚药秋崖倒瀑流。<br>　　莫为寰瀛多事在，客星相逐不回休。
◎卷.42【寄顾蟾处士（好于山水）】齐己<br>　　久闻为客过苍梧，休说携家归镜湖。山水颠狂应尽在，<br>　　鬓毛凋落免贫无。和僧抢入云中峭，带鹤驱成涧底孤。<br>　　春醉醒来有馀兴，因人乞与武陵图。
◎卷.43【怀金陵知旧】齐己<br>　　海门相别住荆门，六度秋光两鬓根。万象倒心难盖口，<br>　　一生无事可伤魂。石头城外青山叠，北固窗前白浪翻。<br>　　尽是共游题版处，有谁惆怅拂苔痕。
◎卷.44【喜得自牧上人书】齐己<br>　　吴都使者泛惊涛，灵一传书慰毳袍。别兴偶随云水远，<br>　　知音本自国风高。身依闲淡中销日，发向清凉处落刀。<br>　　闻著括囊新集了，拟教谁与序离骚。
◎卷.45【惊秋】齐己<br>　　晓窗惊觉向秋风，万里心凝淡荡中。池影碎翻红菡萏，<br>　　井声干落绿梧桐。破除闲事浑归道，销耗劳生旋逐空。<br>　　妖杀九原狐兔意，岂知丘陇是英雄。
◎卷.46【闻沈彬赴吴都请辟】齐己<br>　　长讶高眠得稳无，果随征辟起江湖。鸳鸯已列樽罍贵，<br>　　鸥鹤休怀钓渚孤。白日不妨扶汉祚，清才何让赋吴都。<br>　　可能更忆相寻夜，雪满诸峰火一炉。
◎卷.47【寄江夏仁公】齐己<br>　　寺阁高连黄鹤楼，檐前槛底大江流。几因秋霁澄空外，<br>　　独为诗情到上头。白日有馀闲送客，紫衣何啻贵封侯。<br>　　别来多少新吟也，不寄南宗老比丘。
◎卷.48【中春林下偶作】齐己<br>　　净境无人可共携，闲眠未起日光低。浮生莫把还丹续，<br>　　万事须将至理齐。花在月明蝴蝶梦，雨馀山绿杜鹃啼。<br>　　何能向外求攀折，岩桂枝条拂石梯。
◎卷.49【送刘秀才归桑水宁觐】齐己<br>　　归和初喜戢戈矛，乍捧乡书感去留。雁序分飞离汉口，<br>　　鴒原骞翥在鳌头。家邻紫塞仍千里，路过黄河更几州。<br>　　应到高堂问安后，却携文入帝京游。
◎卷.50【寄曹松】齐己<br>　　旧制新题削复刊，工夫过甚琢琅玕。药中求见黄芽易，<br>　　诗里思闻白雪难。扣寂颇同心在定，凿空何止发冲冠。<br>　　夜来月苦怀高论，数树霜边独傍栏。
◎卷.51【酬蜀国欧阳学士】齐己<br>　　因缘刘表驻经行，又听西风堕叶声。鹤发不堪言此世，<br>　　峨嵋空约在他生。已从禅祖参真性，敢向诗家认好名。<br>　　深愧故人怜潦倒，每传仙语下南荆。
◎卷.52【寄荆幕孙郎中】齐己<br>　　珠履风流忆富春，三千鹓鹭让精神。诗工凿破清求妙，<br>　　道论研通白见真。四座共推操檄健，一家谁信买书贫。<br>　　别来乡国魂应断，剑阁东西尽战尘。
◎卷.53【谢王詹事垂访】齐己<br>　　鸟外孤峰未得归，人间触类是无机。方悲鹿轸栖江寺，<br>　　忽讶轺车降竹扉。王泽乍闻谭涣汗，国风那得话玄微。<br>　　应惊老病炎天里，枯骨肩横一衲衣。
◎卷.54【题南平后园牡丹】齐己<br>　　暖披烟艳照西园，翠幄朱栏护列仙。玉帐笙歌留尽日，<br>　　瑶台伴侣待归天。香多觉受风光剩，红重知含雨露偏。<br>　　上客分明记开处，明年开更胜今年。
◎卷.55【和李书记】齐己<br>　　繁极全分青帝功，开时独占上春风。吴姬舞雪非真艳，<br>　　汉后题诗是怨红。远蝶恋香抛别苑，野莺衔得出深宫。<br>　　君看万态当筵处，羞杀蔷薇点碎丛。
◎卷.56【谢孙郎中寄示】齐己<br>　　一念禅馀味国风，早因持论偶名公。久伤琴丧人亡后，<br>　　忽有云和雪唱同。绳琢静闻罤象外，是非闲见寂寥中。<br>　　时来日往缘真趣，不觉秋江度塞鸿。
◎卷.57【爱吟】齐己<br>　　正堪凝思掩禅扃，又被诗魔恼竺卿。偶凭窗扉从落照，<br>　　不眠风雪到残更。皎然未必迷前习，支遁宁非悟后生。<br>　　传写会逢精鉴者，也应知是咏闲情。
◎卷.58【寄怀东林寺匡白监寺】齐己<br>　　南岳别来无约后，东林归住有前缘。闲搜好句题红叶，<br>　　静敛霜眉对白莲。雁塔影分疏桧月，虎溪声合几峰泉。<br>　　修心若似伊耶舍，传记须添十九贤。
◎卷.59【谢人惠十色花笺并棋子】齐己<br>　　陵州棋子浣花笺，深愧携来自锦川。海蚌琢成星落落，<br>　　吴绫隐出雁翩翩。留防桂苑题诗客，惜寄桃源敌手仙。<br>　　捧受不堪思出处，七千馀里剑门前。
◎卷.60【夏日寓居寄友人】齐己<br>　　北游兵阻复南还，因寄荆州病掩关。日月坐销江上寺，<br>　　清凉魂断剡中山。披缁影迹堪藏拙，出世身心合向闲。<br>　　多谢扶风大君子，相思时到寂寥间。
◎卷.61【中秋十四日夜对月上南平主人】齐己<br>　　今宵前夕皆堪玩，何必圆时始竭才。空说轮中有天子，<br>　　不知何处是楼台。终忧明夜云遮却，且扫闲居坐看来。<br>　　玉兔银蟾似多意，乍临棠树影裴回。
◎卷.62【谢人惠《十才子图》】齐己<br>　　丹青妙写十才人，玉峭冰棱姑射神。醉舞离披真鸑鷟，<br>　　狂吟崩倒瑞麒麟。翻腾造化山曾竭，采掇珠玑海几贫。<br>　　犹得知音与图画，草堂闲挂似相亲。
◎卷.63【荆门病中寄怀乡人欧阳侍郎彬】齐己<br>　　谁会荆州一老夫，梦劳神役忆匡庐。碧云雁影纷纷去，<br>　　黄叶蟾声渐渐无。口淡莫分餐气味，身羸但觉病肌肤。<br>　　可怜馔玉烧兰者，肯慰寒偎雪夜炉。
◎卷.64【送谭三藏入京】齐己<br>　　阿闍梨与佛身同，灌顶难施利济功。持咒力须资运祚，<br>　　度人心要似虚空。东周路踏红尘里，北极门瞻紫气中。<br>　　好进梵文沾帝泽，却归天策继真风。
◎卷.65【寄酬秦府高推官辇】齐己<br>　　天台衡岳旧曾寻，闲忆留题白石林。岁月已残衰飒鬓，<br>　　风骚犹壮寂寥心。缑山碧树遮藏密，丹穴红霞掩映深。<br>　　争得相逢一携手，拂衣同去听玄音。
◎卷.66【叙怀寄高推官】齐己<br>　　搜新编旧与谁评，自向无声认有声。已觉爱来多废道，<br>　　可堪传去更沽名。风松韵里忘形坐，霜月光中共影行。<br>　　还胜御沟寒夜水，狂吟冲尹甚伤情。
◎卷.67【送朱侍御自洛阳归阆州宁觐】齐己<br>　　寻常西望故园时，几处魂随落照飞。客路旧萦秦甸出，<br>　　乡程今绕汉阳归。已过巫峡沈青霭，忽认峨嵋在翠微。<br>　　从此倚门休望断，交亲喜换老莱衣。
◎卷.68【贻惠暹上人】齐己<br>　　经论功馀更业诗，又于难里纵天机。吴朝客见投文去，<br>　　楚国僧迎著紫归。已得声名先振俗，不妨风雪更探微。<br>　　金陵高忆恩门在，终挂云帆重一飞。
◎卷.69【酬西蜀广济大师见寄】齐己<br>　　犹得吾师继颂声，百篇相爱寄南荆。卷开锦水霞光烂，<br>　　吟入峨嵋雪气清。楚外已甘推绝唱，蜀中谁敢共悬衡。<br>　　应怜无可同无本，终向风骚作弟兄。
◎卷.70【江寺春残寄幕中知己二首】齐己<br>　　谁遣西来负岳云，自由归去竟何因。山龛薜荔应残雪，<br>　　江寺玫瑰又度春。早岁便师无学士，临年却作有为人。<br>　　何妨夜醮时相忆，伴醉佯狂笑老身。<br>　　社莲惭与幕莲同，岳寺萧条俭府雄。冷淡独开香火里，<br>　　殷妍行列绮罗中。秋加玉露何伤白，夜醉金缸不那红。<br>　　闲忆遗民此心地，一般无染喻真空。
◎卷.71【寄玉泉实仁上人】齐己<br>　　往岁曾寻圣迹时，树边三绕礼吾师。敢望护法将军记，<br>　　且喜焚香弟子知。后会未期心的的，前峰欲下步迟迟。<br>　　今来老劣难行甚，空寂无缘但寄诗。
◎卷.72【荆渚感怀寄僧达禅弟三首】齐己<br>　　电击流年七十三，齿衰气沮竟何堪。谁云有句传天下，<br>　　自愧无心寄岭南。晓漱气嫌通市井，晚烹香忆落云潭。<br>　　邻峰道者应弹指，藓剥藤缠旧石龛。<br>　　十五年前会虎溪，白莲斋后便来西。干戈时变信虽绝，<br>　　吴楚路长魂不迷。黄叶喻曾同我悟，碧云情近与谁携。<br>　　春残相忆荆江岸，一只杜鹃头上啼。<br>　　鹤岭僧来细话君，依前高尚迹难群。自抛南岳三生石，<br>　　长傍西山数片云。丹访葛洪无旧灶，诗寻灵观有遗文。<br>　　莫将离别为相隔，心似虚空几处分。
◎卷.73【寄孙鲂秀才】齐己<br>　　郡楼东面寺墙西，颜子生涯竹屋低。书案飞飏风落絮，<br>　　地苔狼藉燕衔泥。吟窗晚凭春篁密，行径斜穿夏菜齐。<br>　　别后相思频梦到，二年同此赋闲题。
◎卷.74【送李评事往宜春】齐己<br>　　兰舟西去是通津，名郡贤侯下礼频。山遍寺楼看仰岫，<br>　　台连城阁上宜春。鸿心夜过乡心乱，雪韵朝飞句韵新。<br>　　别有官荣身外趣，月江松径访禅人。
◎卷.75【中春感兴】齐己<br>　　春风日日雨时时，寒力潜从暖势衰。一气不言含有象，<br>　　万灵何处谢无私。诗通物理行堪掇，道合天机坐可窥。<br>　　应是正人持造化，尽驱幽细入垆锤。
◎卷.76【早莺】齐己<br>　　何处经年閟好音，暖风催出啭乔林。羽毛新刷陶潜菊，<br>　　喉舌初调叔夜琴。藏雨并栖红杏密，避人双入绿杨深。<br>　　晓来枝上千般语，应共桃花说旧心。
◎卷.77【酬尚颜上人】齐己<br>　　紫绶苍髭百岁侵，绿苔芳草绕阶深。不妨好鸟喧高卧，<br>　　切忌闲人聒正吟。鲁鼎寂寥休辨口，劫灰销变莫宣心。<br>　　还怜我有冥搜癖，时把新诗过竹寻。
◎卷.78【寄倪署郎中】齐己<br>　　风雨冥冥春闇移，红残绿满海棠枝。帝乡久别江乡住，<br>　　椿笋何如樱笋时。海内擅名君作赋，林间外学我为诗。<br>　　近闻南国升南省，应笑无机老病师。
◎卷.79【题郑郎中谷仰山居】齐己<br>　　檐壁层层映水天，半乘冈垄半民田。王维爱甚难抛画，<br>　　支遁怜多不惜钱。巨石尽含金玉气，乱峰深锁栋梁烟。<br>　　秦争汉夺虚劳力，却是巢由得稳眠。<br>第八百四十五卷
◎卷.1【湘中寓居春日感怀】齐己<br>　　江禽野兽两堪伤，避射惊弹各自忙。头角任多无獬豸，<br>　　羽毛虽众让鸳鸯。落苔红小樱桃熟，侵井青纤燕麦长。<br>　　吟把离骚忆前事，汨罗春浪撼残阳。
◎卷.2【潇湘】齐己<br>　　寒清健碧远相含，珠媚根源在极南。流古递今空作岛，<br>　　逗山冲壁自为潭。迁来贾谊愁无限，谪过灵均恨不堪。<br>　　毕竟输他老渔叟，绿蓑青竹钓浓蓝。
◎卷.3【寄友生】齐己<br>　　风骚情味近如何，门底寒流屋里莎。曾摘园蔬留我宿，<br>　　共吟江月看鸿过。时危苦恨无收拾，道妙深夸有琢磨。<br>　　凉夜欹眠应得梦，平生心肺似君多。
◎卷.4【酬答退上人】齐己<br>　　须鬓三分白二分，一生踪迹出人群。嵩丘梦忆诸峰雪，<br>　　衡岳禅依五寺云。青衲几临高瀑濯，苦吟曾许断猿闻。<br>　　荒村残腊相逢夜，月满鸿多楚水濆。
◎卷.5【山中春怀】齐己<br>　　心魂役役不曾归，万象相牵向极微。所得或忧逢郢刃，<br>　　凡言皆欲夺天机。游深晚谷香充鼻，坐苦春松粉满衣。<br>　　何物不为狼藉境，桃花和雨更霏霏。
◎卷.6【寄郑谷郎中】齐己<br>　　上国谁传消息过，醉眠醒坐对嵯峨。身离道士衣裳少，<br>　　笔答禅师句偈多。南岸郡钟凉度枕，西斋竹露冷沾莎。<br>　　还应笑我降心外，惹得诗魔助佛魔。
◎卷.7【寄萍乡唐禀正字】齐己<br>　　新书声价满皇都，高卧林中更起无。春兴酒香薰肺腑，<br>　　夜吟云气湿髭须。同登水阁僧皆别，共上渔船鹤亦孤。<br>　　长忆前年送行处，洞门残日照菖蒲。
◎卷.8【秋夕书怀】齐己<br>　　凉多夜永拥山袍，片石闲欹不觉劳。蟋蟀绕床无梦寐，<br>　　梧桐满地有萧骚。平生乐道心常切，五字逢人价合高。<br>　　破落西窗向残月，露声如雨滴蓬蒿。
◎卷.9【乱后经西山寺】齐己<br>　　松烧寺破是刀兵，谷变陵迁事可惊。云里乍逢新住主，<br>　　石边重认旧题名。闲临菡萏荒池坐，乱踏鸳鸯破瓦行。<br>　　欲伴高僧重结社，此身无计舍前程。
◎卷.10【题梁贤巽公房】齐己<br>　　吴王庙侧有高房，帘影南轩日正长。吹苑野风桃叶碧，<br>　　压畦春露菜花黄。悬灯向后惟冥默，凭案前头即渺茫。<br>　　知有虎溪归梦切，寺门松折社僧亡。
◎卷.11【塘上闲作】齐己<br>　　闲行闲坐藉莎烟，此兴堪思二古贤。陶靖节居彭泽畔，<br>　　贺知章在镜池边。鸳鸯著对能飞绣，菡萏成群不语仙。<br>　　形影腾腾夕阳里，数峰危翠滴渔船。
◎卷.12【江上望远山寄郑谷郎中（公时退居仰山）】齐己<br>　　危碧层层映水天，半垂冈陇下民田。王维爱甚难抛画，<br>　　支遁高多不惜钱。巨石尽含金玉气，乱峰闲锁栋梁烟。<br>　　秦争汉夺空劳力，却是巢由得稳眠。
◎卷.13【送人自蜀回南游】齐己<br>　　锦水东浮情尚郁，湘波南泛思何长。蜀魂巴狖悲残夜，<br>　　越鸟燕鸿叫夕阳。烟月几般为客路，林泉四绝是吾乡。<br>　　寻幽必有僧相指，宋杜题诗近旧房。
◎卷.14【寄无愿上人】齐己<br>　　六十八去七十岁，与师年鬓不争多。谁言生死无消处，<br>　　还有修行那得何。开士安能穷好恶，故人堪忆旧经过。<br>　　会归原上焚身后，一阵灰飞也任他。
◎卷.15【怀潇湘即事寄友人】齐己<br>　　浸野淫空澹荡和，十年邻住听渔歌。城临远棹浮烟泊，<br>　　寺近闲人泛月过。岸引绿芜春雨细，汀连斑竹晚风多。<br>　　可怜千古怀沙处，还有鱼龙弄白波。
◎卷.16【谢橘洲人寄橘】齐己<br>　　洞庭栽种似潇湘，绿绕人家带夕阳。霜裛露蒸千树熟，<br>　　浪围风撼一洲香。洪崖遣后名何远，陆绩怀来事更长。<br>　　藏贮待供宾客好，石榴宜称映舟光。
◎卷.17【自贻】齐己<br>　　心中身外更何猜，坐石看云养圣胎。名在好诗谁逐去，<br>　　迹依闲处自归来。时添瀑布新瓶水，旋换旃檀旧印灰。<br>　　晴出寺门惊往事，古松千尺半苍苔。
◎卷.18【寄益上人】齐己<br>　　长想寻君道路遥，乱山霜后火新烧。近闻移住邻衡岳，<br>　　几度题诗上石桥。古木传声连峭壁，一灯悬影过中宵。<br>　　风骚味薄谁相爱，欹枕常多梦鲍昭。
◎卷.19【行次宜春寄湘西诸友】齐己<br>　　幸无名利路相迷，双履寻山上柏梯。衣钵祖辞梅岭外，<br>　　香灯社别橘洲西。云中石壁青侵汉，树下苔钱绿绕溪。<br>　　我爱远游君爱住，此心他约与谁携。
◎卷.20【送略禅者归南岳】齐己<br>　　林下钟残又拂衣，锡声还独向南飞。千峰冷截冥鸿处，<br>　　一径险通禅客归。青石上行苔片片，古杉边宿雨霏霏。<br>　　劳生有愿应回首，忍著无心与物违。
◎卷.21【咏怀寄知己】齐己<br>　　已得浮生到老闲，且将新句拟玄关。自知清兴来无尽，<br>　　谁道淳风去不还。三百正声传世后，五千真理在人间。<br>　　此心终待相逢说，时复登楼看暮山。
◎卷.22【寄吴拾遗】齐己<br>　　新竹将谁榷重轻，皎然评里见权衡。非无苦到难搜处，<br>　　合有清垂不朽名。疏雨晚冲莲叶响，乱蝉凉抱桧梢鸣。<br>　　野桥闲背残阳立，翻忆苏卿送子卿。
◎卷.23【春晴感兴】齐己<br>　　连旬阴翳晓来晴，水满圆塘照日明。岸草短长边过客，<br>　　江花红白里啼莺。野无征战时堪望，山有楼台暖好行。<br>　　桑柘依依禾黍绿，可怜归去是张衡。
◎卷.24【谢道友拄杖】齐己<br>　　翦自南岩瀑布边，寒光七尺乳珠连。持来未入尘埃路，<br>　　乞与应怜老病年。欹影夜归青石涧，卓痕秋过绿苔钱。<br>　　他时携上嵩峰顶，把倚长松看洛川。
◎卷.25【东林寄别修睦上人】齐己<br>　　行心乞得见秋风，双履难留去住踪。红叶正多离社客，<br>　　白云无限向嵩峰。囊中自欠诗千首，身外谁知事几重。<br>　　此别不能为后约，年华相似逼衰容。
◎卷.26【夏日原西避暑寄吟友】齐己<br>　　热烟疏竹古原西，日日乘凉此杖藜。闲处雨声随霹雳，<br>　　旱田人望隔虹霓。蝉依独树干吟苦，鸟忆平川渴过齐。<br>　　别有相招好泉石，瑞花瑶草尽堪携。
◎卷.27【怀匡阜】齐己<br>　　荆州连岁滞游方，拄杖尘封六尺光。洗面有香思石溜，<br>　　冥心无挠忆山床。闲机但愧时机速，静论须惭世论长。<br>　　昨夜分明梦归去，薜萝幽径绕禅房。
◎卷.28【静坐】齐己<br>　　绳床欹坐任崩颓，双眼醒醒闭复开。日月更无闲里过，<br>　　风骚时有静中来。天真自得生难舍，世幻谁惊死不回。<br>　　何处堪投此踪迹，水边晴去上高台。
◎卷.29【寄湘中诸友】齐己<br>　　碧云诸友尽黄眸，石点花飞更说无。岚翠湿衣松接院，<br>　　芙蓉薰面寺临湖。沃洲高卧心何僻，匡社长禅兴亦孤。<br>　　争似楚王文物国，金镳紫绶让前途。
◎卷.30【答无愿上人书】齐己<br>　　郑生驱蹇岘山回，传得安公好信来。千里阻修俱老骨，<br>　　八行重叠慰寒灰。春残桃李犹开户，雪满松杉始上台。<br>　　必有南游山水兴，汉江平稳好浮杯。
◎卷.31【送胤公归阙】齐己<br>　　西朝归去见高情，应恋香灯近圣明。关令莫疑非马辩，<br>　　道安还跨赤驴行。充斋野店蔬无味，洒笠平原雪有声。<br>　　忍惜文章便闲得，看他趋竞取时名。
◎卷.32【感时】齐己<br>　　忽忽枕前蝴蝶梦，悠悠觉后利名尘。无穷今日明朝事，<br>　　有限生来死去人。终与狐狸为窟穴，谩师龟鹤养精神。<br>　　可怜颜子能消息，虚室坐忘心最真。
◎卷.33【湖上逸人】齐己<br>　　澹荡光中翡翠飞，田田初出柳丝丝。吟沿绿岛时逢鹤，<br>　　醉泛清波或见龟。七泽钓师应识我，中原逐鹿不知谁。<br>　　秋风水寺僧相近，一径芦花到竹篱。
◎卷.34【怀巴陵】齐己<br>　　垂白堪思大乱前，薄游曾驻洞庭边。寻僧古寺沿沙岸，<br>　　倚杖残阳落水天。兰蕊蔫菸骚客庙，烟波晴阔钓师船。<br>　　此时欲买君山住，懒就商人乞个钱。
◎卷.35【渚宫谢杨秀才自嵩山相访】齐己<br>　　嵩峰有客远相寻，尘满麻衣袖苦吟。花尽草长方闭户，<br>　　道孤身老正伤心。红堆落日云千仞，碧撼凉风竹一林。<br>　　惆怅雅声消歇去，喜君聊此暂披襟。
◎卷.36【荆门寄沈彬】齐己<br>　　罢趋明圣懒从知，鹤氅褵褷遂性披。道有静君堪托迹，<br>　　诗无贤子拟传谁。松声白日边行止，日影红霞里梦思。<br>　　珍重两篇千里达，去年江上雪飞时。
◎卷.37【读《阴符经》】齐己<br>　　绕窗风竹骨轻安，闲借阴符仰卧看。绝利一源真有谓，<br>　　空劳万卷是无端。清虚可保升云易，嗜欲终知入圣难。<br>　　三要洞开何用闭，高台时去凭栏干。
◎卷.38【寄吴国知旧】齐己<br>　　淮甸当年忆旅游，衲衣棕笠外何求。城中古巷寻诗客，<br>　　桥上残阳背酒楼。晴色水云天合影，晚声名利市争头。<br>　　可怜王化融融里，惆怅无僧似惠休。
◎卷.39【移居】齐己<br>　　上台言任养疏愚，乞与西城水满湖。吹榻好风终日有，<br>　　趁凉闲客片时无。檀栾翠拥清蝉在，菡萏红残白鸟孤。<br>　　欲问存思搜抉妙，几联诗许敌三都。
◎卷.40【喜彬上人见访】齐己<br>　　高吟欲继沃州师，千里相寻问课虚。残腊江山行尽处，<br>　　满衣风雪到闲居。携来律韵清何甚，趣入幽微旨不疏。<br>　　莫惜天机细捶琢，他时终可拟芙蕖。
◎卷.41【荆州新秋寺居写怀诗五首上南平王】齐己<br>　　竹如翡翠侵帘影，苔学琉璃布地纹。高卧更无如此乐，<br>　　远游何必爱他云。闲听谢脁吟为政，静看萧何坐致君。<br>　　只恐老身衰朽速，他年不得颂鸿勋。<br>　　井梧黄落暮蝉清，久驻金台但暗惊。事佛未怜诸弟子，<br>　　谈空争动上公卿。合归鸟外藏幽迹，敢向人前认好名。<br>　　满印白檀灯一盏，可能酬谢得聪明。<br>　　金汤里面境何求，宝殿东边院最幽。栽种已添新竹影，<br>　　画图兼列远山秋。形容岂合亲公子，章句争堪狎士流。<br>　　虚负岷峨老僧约，年年雪水下汀洲。<br>　　汉江西岸蜀江东，六稔安禅教化中。托迹幸将王粲别，<br>　　归心宁与子山同。尊罍岂识曹参酒，宾客还亲宋玉风。<br>　　又见去年三五夕，一轮寒魄破烟空。<br>　　石龛闲锁旧居峰，何事膺门岁月重。五七诗中叨见遇，<br>　　三千客外许疏慵。迎凉蟋蟀喧闲思，积雨莓苔没屐踪。<br>　　会待英雄启金口，却教担锡入云松。
◎卷.42【送李秀才归湘中】齐己<br>　　词客携文访病夫，因吟送别忆湘湖。寒消浦溆催鸿雁，<br>　　暖入溪山养鹧鸪。僧向月中寻岳麓，云从城上去苍梧。<br>　　君归为问峰前寺，旧住僧房锁在无。
◎卷.43【寄吴国西供奉】齐己<br>　　别来相忆梦多迷，君住东朝我楚西。瑶阙合陪龙象位，<br>　　春山休记鹧鸪啼。承恩位与千官别，应制才将十子齐。<br>　　几笑远公慵送客，殷勤只到寺前溪。
◎卷.44【谢人惠端溪砚】齐己<br>　　端人凿断碧溪浔，善价争教惜万金。砻琢已曾经敏手，<br>　　研磨终见透坚心。安排得主难移动，含贮随时任浅深。<br>　　保重更求装钿匣，闲将濡染寄知音。
◎卷.45【送吴先辈赴京】齐己<br>　　烟霄已遂明经第，江汉重来问苦吟。托兴偶凭风月远，<br>　　忘机终在寂寥深。千篇未听常徒口，一字须防作者心。<br>　　此日与君聊话别，老身难约更相寻。
◎卷.46【和西蜀可准大师远寄之什】齐己<br>　　莫知何路去追攀，空想人间出世间。杜口已同居士室，<br>　　传心休问祖师山。禅中不住方为定，说处无生始是闲。<br>　　珍重希音远相寄，乱峰西望叠孱颜。
◎卷.47【荆门暮冬与节公话别】齐己<br>　　漳河湘岸柳关头，离别相逢四十秋。我忆黄梅梦南国，<br>　　君怀明主去东周。几程霜雪经残腊，何处封疆过旧游。<br>　　好及春风承帝泽，莫忘衰朽卧林丘。
◎卷.48【贺孙支使郎中迁居】齐己<br>　　别认公侯礼上才，筑金何啻旧燕台。地连东阁横头买，<br>　　门对西园正面开。不隔红尘趋棨戟，只拖珠履赴尊罍。<br>　　应逢明月清霜夜，闲领笙歌宴此来。
◎卷.49【庭际新移松竹】齐己<br>　　三茎瘦竹两株松，瑟瑟翛翛韵且同。抱节乍离新涧雪，<br>　　盘根远别旧林风。岁寒相倚无尘地，荫影分明有月中。<br>　　更待阳和信催促，碧梢青杪看凌空。
◎卷.50【荆门寄题禅月大师影堂】齐己<br>　　泽国闻师泥日后，蜀王全礼葬馀灰。白莲塔向清泉锁，<br>　　禅月堂临锦水开。西岳千篇传古律，南宗一句印灵台。<br>　　不堪只履还西去，葱岭如今无使回。
◎卷.51【贺雪】齐己<br>　　上清凝结下乾坤，为瑞为祥表致君。日月影从光外过，<br>　　山河形向静中分。歌扬郢路谁同听，声洒梁园客共闻。<br>　　堪想画堂帘卷次，轻随舞袖正纷纷。
◎卷.52【荆州寄贯微上人】齐己<br>　　旧斋休忆对松关，各在王侯顾遇间。命服已沾天渥泽，<br>　　衲衣犹拥祖斓斑。相思莫救烧心火，留滞难移压脑山。<br>　　得失两途俱不是，笑他高卧碧孱颜。
◎卷.53【送休师归长沙宁觐】齐己<br>　　高堂亲老本师存，多难长悬两处魂。已说战尘消汉口，<br>　　便随征棹别荆门。晴吟野阔无耕地，晚宿湾深有钓村。<br>　　他日更思衰老否，七年相伴琢诗言。
◎卷.54【江上夏日】齐己<br>　　无处清阴似剡溪，火云奇崛倚空齐。千山冷叠湖光外，<br>　　一扇凉摇楚色西。碧树影疏风易断，绿芜平远日难低。<br>　　故园旧寺临湘水，斑竹烟深越鸟啼。
◎卷.55【渚宫春日因怀有作】齐己<br>　　旧业树连湘树远，家山云与岳云平。僧来已说无耕钓，<br>　　雁去那知有弟兄。客思莫牵蝴蝶梦，乡心自忆鹧鸪声。<br>　　沙头南望堪肠断，谁把归舟载我行。
◎卷.56【松化为石（近闻金华山古松化为石）】齐己<br>　　盘根几耸翠崖前，却偃凌云化至坚。乍结精华齐永劫，<br>　　不随凋变已千年。逢贤必用镌辞立，遇圣终将刻印传。<br>　　肯似荆山凿馀者，藓封顽滞卧岚烟。
◎卷.57【寄澧阳吴使君】齐己<br>　　南客西来话使君，涔阳风雨变行春。四邻耕钓趋仁政，<br>　　千里烟花压路尘。去兽未胜除狡吏，还珠争似复逋民。<br>　　红兰浦暖携才子，烂醉连题赋白蘋。
◎卷.58【湘江送客】齐己<br>　　湘江秋色湛如冰，楚客离怀暮不胜。千里碧云闻塞雁，<br>　　几程青草见巴陵。寒涛响叠晨征橹，岸苇丛明夜泊灯。<br>　　鹦鹉洲边若回首，为思前事一扪膺。
◎卷.59【暮游岳麓寺】齐己<br>　　寺楼高出碧崖棱，城里谁知在上层。初雪洒来乔木暝，<br>　　远禽飞过大江澄。闲消不睡怜长夜，静照无言谢一灯。<br>　　回首何边是空地，四村桑麦遍丘陵。
◎卷.60【林下留别道友】齐己<br>　　住亦无依去是闲，何心终恋此林间。片云孤鹤东西路，<br>　　四海九州多少山。静坐趁凉移树影，兴随题处著苔斑。<br>　　秋来洗浣行衣了，还尔邻僧旧竹关。
◎卷.61【道林寺居寄岳麓禅师二首】齐己<br>　　门前石路彻中峰，树影泉声在半空。寻去未应劳上下，<br>　　往来殊已倦西东。髭根尽白孤云并，心迹全忘片月同。<br>　　长忆高窗夏天里，古松青桧午时风。<br>　　山袍不称下红尘，各是闲居岛外身。两处烟霞门寂寂，<br>　　一般苔藓石磷磷。禅关悟后宁疑物，诗格玄来不傍人。<br>　　月照经行更谁见，露华松粉点衣巾。
◎卷.62【乱后江西过孙鲂旧居因寄】齐己<br>　　旧游重到倍悲凉，吟忆同人倚寺墙。何处暮蝉喧逆旅，<br>　　此中山鸟噪垂杨。寰区有主权兵器，风月无人掌桂香。<br>　　欲寄此心空北望，塞鸿天末失归行。
◎卷.63【宜春江上寄仰山长老二首】齐己<br>　　水隔孤城城隔山，水边时望忆师闲。清泉白日中峰上，<br>　　落日半空栖鸟还。云影触衣分朵朵，雨声吹磬散潺潺。<br>　　传心莫学罗浮去，后辈思量待扣关。<br>　　雨晴天半碧光流，影倒残阳湿郡楼。绝顶有人经劫在，<br>　　浮生无客暂时游。窗开万壑春泉乱，塔锁孤灯万木稠。<br>　　欲为吾师拂衣去，白云红叶又新秋。
◎卷.64【萤】齐己<br>　　透窗穿竹住还移，万类俱闲始见伊。难把寸光藏暗室，<br>　　自持孤影助明时。空庭散逐金风起，乱叶争投玉露垂。<br>　　后代儒生懒收拾，夜深飞过读书帷。
◎卷.65【湘中送翁员外归闽】齐己<br>　　船满琴书与酒杯，清湘影里片帆开。人归南国乡园去，<br>　　雁逐西风日夜来。天势渐低分海树，山程欲尽见城台。<br>　　此身未别江边寺，犹看星郎奉诏回。
◎卷.66【寄居道林寺作】齐己<br>　　岚湿南朝殿塔寒，此中因得谢尘寰。已同庭树千株老，<br>　　未负溪云一片闲。石镜旧游临皎洁，岳莲曾上彻孱颜。<br>　　如今衰飒成多病，黄叶风前昼掩关。
◎卷.67【沙鸥】齐己<br>　　暖傍渔船睡不惊，可怜孤洁似华亭。晚来湾浦冲平碧，<br>　　晴过汀洲拂浅青。翡翠静中修羽翼，鸳鸯闲处事仪形。<br>　　何如飞入汉宫里，留与兴亡作典经。
◎卷.68【和翁员外题马太傅宅贾相公井】齐己<br>　　飞尘不敢下相干，闇脉傍应润牡丹。心任短长投玉绠，<br>　　底须三五映金盘。神工旧制泓澄在，天泽时加潋滟寒。<br>　　太傅欲旌前古事，星郎属思久凭栏。
◎卷.69【看云】齐己<br>　　何峰触石湿苔钱，便逐高风离瀑泉。深处卧来真隐逸，<br>　　上头行去是神仙。千寻有影沧江底，万里无踪碧落边。<br>　　长忆旧山青壁里，绕庵闲伴老僧禅。
◎卷.70【对雪寄荆幕知己】齐己<br>　　猛势微开万里清，月中看似日中明。此时鸥鹭无人见，<br>　　何处关山有客行。郢唱转高谁敢和，巴歌相顾自销声。<br>　　江斋卷箔含毫久，应想梁王礼不经。
◎卷.71【送相里秀才赴举】齐己<br>　　两上东堂不见春，文明重去有谁亲。曾逢少海尊前客，<br>　　旧是神仙会里人。已遂风云催化羽，却将雷电助烧鳞。<br>　　明年自此登龙后，回首荆门一路尘。
◎卷.72【荆门疾中喜谢尊师自南岳来、相里秀才自京至】齐己<br>　　闲堂昼卧眼初开，强起徐行绕砌苔。鹤氅人从衡岳至，<br>　　鹑衣客自洛阳来。坐闻邻树栖幽鸟，吟觉江云发早雷。<br>　　西笑东游此相别，两途消息待谁回。
◎卷.73【吟兴自述】齐己<br>　　前习都由未尽空，生知雅学妙难穷。一千首出悲哀外，<br>　　五十年销雪月中。兴去不妨归静虑，情来何止发真风。<br>　　曾无一字干声利，岂愧操心负至公。
◎卷.74【送谢尊师自南岳出入京】齐己<br>　　曾听鹿鸣逢世乱，因披羽服隐衡阳。几多事隔丹霄兴，<br>　　三十年成两鬓霜。芝朮未甘销勇气，风骚无那激刚肠。<br>　　中朝旧有知音在，可是悠悠入帝乡。
◎卷.75【送司空学士赴京】齐己<br>　　弘文初命下江边，难恋沙鸥与钓船。蓝绶乍称新学士，<br>　　白衫初脱旧神仙。龙山送别风生路，鸡树从容雪照筵。<br>　　重谒往年金榜主，便将才术佐陶甄。<br>第八百四十六卷
◎卷.1【春寄尚颜】齐己<br>　　含桃花谢杏花开，杜宇新啼燕子来。好事可能无分得，<br>　　名山长似有人催。檐声未断前旬雨，电影还连后夜雷。<br>　　心迹共师争几许，似人嫌处自迟回。
◎卷.2【寄梁先辈】齐己<br>　　慈恩塔下曲江边，别后多应梦到仙。时去与谁论此事，<br>　　乱来何处觅同年。陈琳笔砚甘前席，甪里烟霞待共眠。<br>　　爱惜麻衣好颜色，未教朱紫污天然。
◎卷.3【荆渚偶作】齐己<br>　　无味吟诗即把经，竟将疏野访谁行。身依江寺庭无树，<br>　　山绕天涯路有兵。竹瓦雨声漂永日，纸窗灯焰照残更。<br>　　从容一觉清凉梦，归到龙潭扫石枰。
◎卷.4【城中晚夏思山】齐己<br>　　葛衣沾汗功虽健，纸扇摇风力甚卑。苦热恨无行脚处，<br>　　微凉喜到立秋时。竹轩静看蜘蛛挂，莎径闲听蟋蟀移。<br>　　天外有山归即是，岂同游子暮何之。
◎卷.5【忆旧山】齐己<br>　　谁请衰羸住北州，七年魂梦旧山丘。心清槛底潇湘月，<br>　　骨冷禅中太华秋。高节未闻驯虎豹，片言何以傲王侯。<br>　　应须脱洒孤峰去，始是分明个剃头。
◎卷.6【寄体休】齐己<br>　　南州君去为寻医，病色应除似旧时。久别莫忘庐阜约，<br>　　却来须有洞庭诗。金陵往岁同窥井，岘首前秋共读碑。<br>　　两处山河见兴废，相思更切卧云期。
◎卷.7【过陆鸿渐旧居】齐己<br>　　楚客西来过旧居，读碑寻传见终初。佯狂未必轻儒业，<br>　　高尚何妨诵佛书。种竹岸香连菡萏，煮茶泉影落蟾蜍。<br>　　如今若更生来此，知有何人赠白驴。
◎卷.8【寄怀钟陵旧游因寄知己】齐己<br>　　洗井僧来说旧游，西江东岸是城楼。昔年淹迹因王化，<br>　　长日凭栏看水流。真观上人栖树石，陈陶处士在林丘。<br>　　终拖老病重寻去，得到匡庐死便休。
◎卷.9【遣怀】齐己<br>　　病肠休洗老休医，七十能饶百岁期。不死任还蓬岛客，<br>　　无生自有雪山师。浮云聚散俱关虑，明月相逢好展眉。<br>　　既兆未萌闲酌度，不如中抱是寻思。
◎卷.10【怀武陵因寄幕中韩先辈、何从事】齐己<br>　　武陵嘉致迹多幽，每见图经恨白头。溪浪碧通何处去，<br>　　桃花红过郡前流。常闻相幕鸳鸿兴，日向神仙洞府游。<br>　　凿井耕田人在否，如今天子正征搜。
◎卷.11【赠樊处士】齐己<br>　　小子声名天下知，满簪霜雪白麻衣。谁将一著争先后，<br>　　共向长安定是非。有路未曾迷日用，无贪终不乱天机。<br>　　闲寻道士过仙观，赌得黄庭两卷归。
◎卷.12【荆渚逢禅友】齐己<br>　　泽国相逢话一宵，云山偶别隔前朝。社思匡岳无宗炳，<br>　　诗忆扬州有鲍昭。晨野黍离春漠漠，水天星粲夜遥遥。<br>　　闲吟莫忘传心祖，曾立阶前雪到腰。
◎卷.13【送僧归洛中】齐己<br>　　赤日彤霞照晚坡，东州道路兴如何。蝉离楚柳鸣犹少，<br>　　叶到嵩云落渐多。海内自为闲去住，关头谁问旧经过。<br>　　叮咛与访春山寺，白乐天真在也么。
◎卷.14【道林寓居】齐己<br>　　秋泉一片树千株，暮汲寒烧外有馀。青嶂这边来已熟，<br>　　红尘那畔去应疏。风骚未肯忘雕琢，潇洒无妨更剃除。<br>　　即问沃州开士僻，爱禽怜骏意何如。
◎卷.15【仙掌】齐己<br>　　峭形寒倚夕阳天，毛女莲花翠影连。云外自为高出手，<br>　　人间谁合斗挥拳。鹤抛青汉来岩桧，僧隔黄河望顶烟。<br>　　晴露红霞长满掌，只应栖托是神仙。
◎卷.16【中秋月】齐己<br>　　空碧无云露湿衣，群星光外涌清规。东楼莫碍渐高势，<br>　　四海待看当午时。还许分明吟皓魄，肯教幽暗取丹枝。<br>　　可怜半夜婵娟影，正对五侯残酒池。
◎卷.17【送禅者游南岳】齐己<br>　　忽随南棹去衡阳，谁住江边树下房。尘梦是非都觉了，<br>　　野云心地更何妨。渐临瀑布听猿思，却背岣嵝有雁行。<br>　　想到中峰上层寺，石窗秋霁见潇湘。
◎卷.18【闻道林诸友尝茶因有寄】齐己<br>　　枪旗冉冉绿丛园，谷雨初晴叫杜鹃。摘带岳华蒸晓露，<br>　　碾和松粉煮春泉。高人梦惜藏岩里，白硾封题寄火前。<br>　　应念苦吟耽睡起，不堪无过夕阳天。
◎卷.19【将归旧山留别错公】齐己<br>　　旧峰前昨下来时，白石丛丛间紫薇。章句不堪歌有道，<br>　　溪山只合退无机。云含暧态晴犹在，鹤养闲神昼不飞。<br>　　欲去更思过丈室，二年频此揖清晖。
◎卷.20【闻尚颜上人创居有寄】齐己<br>　　麓山南面橘洲西，别构新斋与竹齐。野客已闻将鹤赠，<br>　　江僧未说有诗题。窗临杳霭寒千嶂，枕遍潺湲月一溪。<br>　　可想乍移禅榻处，松阴冷湿壁新泥。
◎卷.21【庚午岁九日作】齐己<br>　　门底秋苔嫩似蓝，此中消息兴何堪。乱离偷过九月九，<br>　　头尾算来三十三。云影半晴开梦泽，菊花微暖傍江潭。<br>　　故人今日在不在，胡雁背风飞向南。
◎卷.22【逢进士沈彬】齐己<br>　　欲话趋时首重骚，因君倍惜剃头刀。千般贵在能过达，<br>　　一片心闲不那高。山叠好云藏玉鸟，海翻狂浪隔金鳌。<br>　　时应记得长安事，曾向文场属思劳。
◎卷.23【闻王员外新恩有寄】齐己<br>　　欲退无因贵逼来，少仪官美右丞才。青袍早许淹花幕，<br>　　霜简方闻谢柏台。金诺静宜资讲诵，玉山寒称奉尊罍。<br>　　西峰有客思相贺，门隔潇湘雪未开。
◎卷.24【秋夕言怀寄所知】齐己<br>　　休问蒙庄材不材，孤灯影共傍寒灰。忘筌话道心甘死，<br>　　候体论诗口懒开。窗外风涛连建业，梦中云水忆天台。<br>　　相疏却是相知分，谁讶经年一度来。
◎卷.25【答禅者】齐己<br>　　五老峰前相遇时，两无言语只扬眉。南宗北祖皆如此，<br>　　天上人间更问谁。山衲静披云片片，铁刀凉削鬓丝丝。<br>　　闲吟莫学汤从事，抛却袈裟负本师。
◎卷.26【寄尚颜（公受徐州薛尚书见知）】齐己<br>　　莫向孤峰道息机，有人偷眼羡吾师。满身光化年前宠，<br>　　几轴开平岁里诗。北阙故人随丧乱，南山旧寺在参差。<br>　　清吟但忆徐方政，应恨当时不见时。
◎卷.27【梓栗杖送人】齐己<br>　　禅家何物赠分襟，只有天台杖一寻。拄去客归青洛远，<br>　　采来僧入白云深。游山曾把探龙穴，出世期将指佛心。<br>　　此日江边赠君后，却携筇杖向东林。
◎卷.28【寄朗陵二禅友】齐己<br>　　潇湘曾宿话诗评，荆楚连秋阻野情。金锡罢游双鬓白，<br>　　铁盂终守一斋清。篇章老欲齐高手，风月闲思到极精。<br>　　南望山门石何处，沧浪云梦浸天横。
◎卷.29【灯】齐己<br>　　幽光耿耿草堂空，窗隔飞蛾恨不通。红烬自凝清夜朵，<br>　　赤心长谢碧纱笼。云藏水国城台里，雨闭松门殿塔中。<br>　　金屋玉堂开照睡，岂知萤雪有深功。
◎卷.30【寄金陵幕中李郎中】齐己<br>　　龙门支派富才能，年少飞翔便大鹏。久待尊罍临铁瓮，<br>　　又从幢节镇金陵。精神一只秋空鹤，骚雅千寻夏井冰。<br>　　长忆相招宿华馆，数宵忘寝尽寒灯。
◎卷.31【寄韩蜕秀才】齐己<br>　　松门高不似侯门，藓径鞋踪触处分。远事即为无害鸟，<br>　　多闲便是有情云。那忧宠辱来惊我，且寄风骚去敌君。<br>　　知伴李膺琴酒外，绛纱闲卷共论文。
◎卷.32【湘中春兴】齐己<br>　　雨歇江明苑树干，物妍时泰恣游盘。更无轻翠胜杨柳，<br>　　尽觉浓华在牡丹。终日去还抛寂寞，绕池回却凭栏干。<br>　　红芳片片由青帝，忍向西园看落残。
◎卷.33【送错公、栖公南游】齐己<br>　　洪偃汤休道不殊，高帆共载兴何俱。北京丧乱离丹凤，<br>　　南国烟花入鹧鸪。明月团圆临桂水，白云重叠起苍梧。<br>　　威仪本是朝天士，暂向辽荒住得无。
◎卷.34【寄南岳诸道友】齐己<br>　　南望衡阳积瘴开，去年曾踏雪游回。谩为楚客蹉跎过，<br>　　却是边鸿的当来。乳窦孤明含海日，石桥危滑长春苔。<br>　　终寻十八高人去，共坐苍崖养圣胎。
◎卷.35【送韩蜕秀才赴举】齐己<br>　　槐花馆驿暮尘昏，此去分明吏部孙。才器合居科第首，<br>　　风流幸是缙绅门。春和洛水清无浪，雪洗高峰碧断根。<br>　　堪想都人齐指点，列仙相次上昆仑。
◎卷.36【溪居寓言】齐己<br>　　秋蔬数垄傍潺湲，颇觉生涯异俗缘。诗兴难穷花草外，<br>　　野情何限水云边。虫声绕屋无人语，月影当松有鹤眠。<br>　　寄向东溪老樵道，莫催丹桂博青钱。
◎卷.37【遣怀】齐己<br>　　诗病相兼老病深，世医徒更费千金。馀生岂必虚抛掷，<br>　　未死何妨乐咏吟。流水不回休叹息，白云无迹莫追寻。<br>　　闲身自有闲消处，黄叶清风蝉一林。
◎卷.38【自湘中将入蜀留别诸友】齐己<br>　　巾舄初随入蜀船，风帆吼过洞庭烟。七千里路到何处，<br>　　十二峰云更那边。巫女暮归林淅沥，巴猿吟断月婵娟。<br>　　来年五月峨嵋雪，坐看消融满锦川。
◎卷.39【寄匡阜诸公二首】齐己<br>　　松头柏顶碧森森，虚槛寒吹夏景深。静社可追长往迹，<br>　　白莲难问久修心。山围四面才容寺，月到中宵始满林。<br>　　争学忘言住幽胜，吾师遗集尽清吟。<br>　　峰前林下东西寺，地角天涯来往僧。泉月净流闲世界，<br>　　杉松深锁尽香灯。争无大士重修社，合有诸贤更服膺。<br>　　曾寄邻房挂瓶锡，雨闻岩溜解春冰。
◎卷.40【送人入蜀】齐己<br>　　何必闲吟蜀道难，知君心出嶮巇间。寻常秋泛江陵去，<br>　　容易春浮锦水还。两面碧悬神女峡，几重青出丈人山。<br>　　文君酒市逢初雪，满贳新沽洗旅颜。
◎卷.41【酬庐山张处士】齐己<br>　　发枯身老任浮沉，懒泥秋风更役吟。新事向人堪结舌，<br>　　旧诗开卷但伤心。苔床卧忆泉声绕，麻履行思树影深。<br>　　终谢柴桑与彭泽，醉游闲访入东林。
◎卷.42【寄岘山道人】齐己<br>　　凤门高对鹿门青，往岁经过恨未平。辩鼎上人方话道，<br>　　卧龙丞相忽追兵。炉峰已负重回计，华岳终悬未去情。<br>　　闻说东周天子圣，会摇金锡却西行。
◎卷.43【送王处士游蜀】齐己<br>　　又挂寒帆向锦川，木兰舟里过残年。自修姹姹炉中物，<br>　　拟作飘飘水上仙。三峡浪喧明月夜，万州山到夕阳天。<br>　　来年的有荆南信，回札应缄十色笺。
◎卷.44【怀金陵李推官僧自牧】齐己<br>　　秣陵长忆共吟游，儒释风骚道上流。莲幕少年轻谢脁，<br>　　雪山真子鄙汤休。也应有作怀清苦，莫谓无心过白头。<br>　　欲附别来千万意，病身初起向残秋。
◎卷.45【寄寻萍公】齐己<br>　　闻在湓城多寄住，随时谈笑浑尘埃。孤峰恐忆便归去，<br>　　浮世要看还下来。万顷野烟春雨断，九条寒浪晚窗开。<br>　　虎溪桥上龙潭寺，曾此相寻踏雪回。
◎卷.46【得李推官近寄怀】齐己<br>　　荆门前岁使乎回，求得星郎近制来。连日借吟终不已，<br>　　一灯忘寝又重开。秋风漫作牵情赋，春草真为入梦才。<br>　　堪笑陈宫诸狎客，当时空有个追陪。
◎卷.47【对菊】齐己<br>　　蝶醉风狂半折时，冷烟清露压离披。欲倾琥珀杯浮尔，<br>　　好把茱萸朵配伊。孔雀毛衣应者是，凤凰金翠更无之。<br>　　何因栽向僧园里，门外重阳过不知。
◎卷.48【忆东林因送二生归】齐己<br>　　好向东林度此生，半天山脚寺门平。红霞嶂底潺潺色，<br>　　清夜房前瑟瑟声。偶别十年成瞬息，欲来千里阻刀兵。<br>　　可怜二子同归兴，南国烟花路好行。
◎卷.49【渚宫西城池上居】齐己<br>　　城东移锡住城西，绿绕春波引杖藜。翡翠满身衣有异，<br>　　鹭鸶通体格非低。风摇柳眼开烟小，暖逼兰芽出土齐。<br>　　犹有幽深不相似，剡溪乘棹入耶溪。
◎卷.50【中秋夕怆怀寄荆幕孙郎中】齐己<br>　　白莲香散沼痕干，绿筱阴浓藓地寒。年老寄居思隐切，<br>　　夜凉留客话时难。行僧尽去云山远，宾雁同来泽国宽。<br>　　时谢孔璋操檄外，每将空病问衰残。
◎卷.51【酬湘幕徐员外见寄】齐己<br>　　东海儒宗事业全，冰棱孤峭类神仙。诗同李贺精通鬼，<br>　　文拟刘轲妙入禅。珠履早曾从相府，玳簪今又别官筵。<br>　　篇章几谢传西楚，空想雄风度十年。
◎卷.52【寄蜀国广济大师】齐己<br>　　冰压霜坛律格清，三千传授尽门生。禅心尽入空无迹，<br>　　诗句闲搜寂有声。满国繁华徒自乐，两朝更变未曾惊。<br>　　终思相约岷峨去，不得携筇一路行。
◎卷.53【答献上人卷】齐己<br>　　衲衣禅客袖篇章，江上相寻共感伤。秦甸乱来栖白没，<br>　　杼山空后皎然亡。清留岛月秋凝露，苦寄巴猿夜叫霜。<br>　　珍重南宗好才子，灰心冥目外无妨。
◎卷.54【寄武陵贯微上人二首】齐己<br>　　知泛沧浪棹未还，西峰房锁夜潺潺。春陪相府游仙洞，<br>　　雪共宾寮对玉山。诗里几添新菡萏，衲痕应换旧斓斑。<br>　　莫忘一句曹溪妙，堪塞孙孙骋度关。<br>　　吴头东面楚西边，云接苍梧水浸天。两地别离身已老，<br>　　一言相合道休传。风骚妙欲凌春草，踪迹闲思绕岳莲。<br>　　不是傲他名利世，吾师本在雪山巅。
◎卷.55【怀体休上人】齐己<br>　　仲宣楼上望重湖，君到潇湘得健无。病遇何人分药饵，<br>　　诗逢谁子论功夫。杉萝寺里寻秋早，橘柚洲边度日晡。<br>　　许送自身归华岳，待来朝暮拂瓶盂。
◎卷.56【招湖上兄弟】齐己<br>　　去岁得君消息在，两凭人信过重湖。忍贪风月当年少，<br>　　不寄音书慰老夫。药鼎近闻传秘诀，诗门曾说拥寒炉。<br>　　汉江江路西来便，好傍扁舟访我无。
◎卷.57【江居寄关中知己】齐己<br>　　多病多慵汉水边，流年不觉已皤然。旧栽花地添黄竹，<br>　　新陷盆池换白莲。雪月未忘招远客，云山终待去安禅。<br>　　八行书札君休问，不似风骚寄一篇。
◎卷.58【中秋十五夜寄人】齐己<br>　　高河瑟瑟转金盘，喷露吹光逆凭栏。四海鱼龙精魄冷，<br>　　五山鸾鹤骨毛寒。今宵尽向圆时望，后夜谁当缺处看。<br>　　何事清光与蟾兔，却教才小少留难。
◎卷.59【谢人自钟陵寄纸笔】齐己<br>　　故人犹忆苦吟劳，所惠何殊金错刀。霜雪剪栽新剡硾，<br>　　锋铓管束本宣毫。知君倒箧情何厚，借我临池价斗高。<br>　　词客分张看欲尽，不堪来处隔秋涛。
◎卷.60【移居西湖作二首】齐己<br>　　火云阳焰欲烧空，小槛幽窗想旧峰。白汗此时流枕簟，<br>　　清风何处动杉松。残更正好眠凉月，远寺俄闻报晓钟。<br>　　只待秋声涤心地，衲衣新洗健形容。<br>　　官园树影昼阴阴，咫尺清凉莫浣心。桃李别教人主掌，<br>　　烟花不称我追寻。蜩螗晚噪风枝稳，翡翠闲眠宿处深。<br>　　争似出尘地行止，东林苔径入西林。
◎卷.61【题玉泉寺】齐己<br>　　高韵双悬张曲江，联题兼是孟襄阳。后人才地谁称短，<br>　　前辈经天尽负长。胜景饱于闲采拾，灵踪销得正思量。<br>　　时移两板成尘迹，犹挂吾师旧影堂。
◎卷.62【看金陵图】齐己<br>　　六朝图画战争多，最是陈宫计数讹。<br>　　若爱苍生似歌舞，隋皇自合耻干戈。
◎卷.63【寄南岳泰禅师】齐己<br>　　江头默想坐禅峰，白石山前万丈空。<br>　　山下猎人应不到，雪深花鹿在庵中。
◎卷.64【片云】齐己<br>　　水底分明天上云，可怜形影似吾身。<br>　　何妨舒作从龙势，一雨吹销万里尘。
◎卷.65【寄清溪道者】齐己<br>　　万重千叠红霞嶂，夜烛朝香白石龛。<br>　　常寄溪窗凭危槛，看经影落古龙潭。
◎卷.66【病中勉送小师往清凉山礼大圣】齐己<br>　　丰衣足食处莫住，圣迹灵踪好遍寻。<br>　　忽遇文殊开慧眼，他年应记老师心。
◎卷.67【谢人惠拄杖】齐己<br>　　何处云根采得来，黑龙狂欲作风雷。<br>　　知师念我形骸老，教把经行拄绿苔。
◎卷.68【送楚云上人往南岳刺血写《法华经》】齐己<br>　　剥皮刺血诚何苦，欲写灵山九会文。<br>　　十指沥干终七轴，后来求法更无君。
◎卷.69【送胎发笔寄仁公】齐己<br>　　内唯胎发外秋毫，绿玉新栽管束牢。<br>　　老病手疼无那尔，却资年少写风骚。
◎卷.70【谢西川昙域大师玉箸篆书】齐己<br>　　玉箸真文久不兴，李斯传到李阳冰。<br>　　正悲千载无来者，果见僧中有个僧。
◎卷.71【偶作寄王秘书】齐己<br>　　七丝湘水秋深夜，五字河桥日暮时。<br>　　借问秘书郎此意，静弹高咏有谁知。
◎卷.72【谢人惠纸】齐己<br>　　烘焙几工成晓雪，轻明百幅叠春冰。<br>　　何消才子题诗外，分与能书贝叶僧。
◎卷.73【答文胜大师清柱书】齐己<br>　　才把文章干圣主，便承恩泽换禅衣。<br>　　应嫌六祖传空衲，只向曹溪求息机。
◎卷.74【寄怀曾口寺文英大师】齐己<br>　　著紫袈裟名已贵，吟红菡萏价兼高。<br>　　秋风曾忆西游处，门对平湖满白涛。
◎卷.75【怀道林寺道友】齐己<br>　　四绝堂前万木秋，碧参差影压湘流。<br>　　闲思宋杜题诗板，一日凭栏到夜休。
◎卷.76【辞主人绝句四首·放鹤】齐己<br>　　华亭来复去芝田，丹顶霜毛性可怜。<br>　　纵与乘轩终误主，不如还放却辽天。
◎卷.77【辞主人绝句四首·放猿】齐己<br>　　堪忆春云十二峰，野桃山杏摘香红。<br>　　王孙可念愁金锁，从放断肠明月中。
◎卷.78【辞主人绝句四首·放鹭鸶】齐己<br>　　白萍红蓼碧江涯，日暖双双立睡时。<br>　　顾揭金笼放归去，却随沙鹤斗轻丝。
◎卷.79【辞主人绝句四首·放鹦鹉】齐己<br>　　陇西苍巘结巢高，本为无人识翠毛。<br>　　今日笼中强言语，乞归天外啄含桃。<br>第八百四十七卷
◎卷.1【猛虎行】齐己<br>　　磨尔牙，错尔爪。狐莫威，兔莫狡，饥来吞噬取肠饱。<br>　　横行不怕日月明，皇天产尔为生狞。前村半夜闻吼声，<br>　　何人按剑灯荧荧。
◎卷.2【西山叟】齐己<br>　　西山中，多狼虎，去岁伤儿复伤妇。官家不问孤老身，<br>　　还在前山山下住。
◎卷.3【君子行】齐己<br>　　圣人不生，麟龙何瑞。梧桐不高，凤凰何止。<br>　　吾闻古之有君子，行藏以时，进退求己。荣必为天下荣，<br>　　耻必为天下耻。苟进不如此，退不如此，<br>　　亦何必用虚伪之文章，取荣名而自美？
◎卷.4【善哉行】齐己<br>　　大鹏刷翮谢溟渤，青云万层高突出。下视秋涛空渺瀰，<br>　　旧处鱼龙皆细物。人生在世何容易，眼浊心昏信生死。<br>　　愿除嗜欲待身轻，携手同寻列仙事。
◎卷.5【日日曲】齐己<br>　　日日日东上，日日日西没。任是神仙容，也须成朽骨。<br>　　浮云灭复生，芳草死还出。不知千古万古人，<br>　　葬向青山为底物。
◎卷.6【耕叟】齐己<br>　　春风吹蓑衣，暮雨滴箬笠。夫妇耕共劳，儿孙饥对泣。<br>　　田园高且瘦，赋税重复急。官仓鼠雀群，共待新租入。
◎卷.7【苦热行】齐己<br>　　离宫划开赤帝怒，喝出六龙奔日驭。下土熬熬若煎煮，<br>　　苍生惶惶无处处。火云峥嵘焚泬寥，东皋老农肠欲焦。<br>　　何当一雨苏我苗，为君击壤歌帝尧。
◎卷.8【苦寒行】齐己<br>　　冰峰撑空寒矗矗，云凝水冻埋海陆。杀物之性，伤人之欲。<br>　　既不能断绝蒺藜荆棘之根株，又不能展凤凰麒麟之拳跼。<br>　　如此，则何如为和煦，为膏雨，自然天下之荣枯，<br>　　融融于万户。
◎卷.9【春风曲】齐己<br>　　春风有何情，旦暮来林园。不问桃李主，吹落红无言。
◎卷.10【城中怀山友】齐己<br>　　春城来往桃李碧，暖艳红香断消息。<br>　　吾徒自有山中邻，白昼冥心坐岚壁。
◎卷.11【读李贺歌集】齐己<br>　　赤水无精华，荆山亦枯槁。玄珠与虹玉，璨璨李贺抱。<br>　　清晨醉起临春台，吴绫蜀锦胸襟开。狂多两手掀蓬莱，<br>　　珊瑚掇尽空土堆。
◎卷.12【风琴引】齐己<br>　　挪吴丝，雕楚竹，高托天风拂为曲。一一宫商在素空，<br>　　鸾鸣凤语翘梧桐。夜深天碧松风多，孤窗寒梦惊流波。<br>　　愁魂傍枕不肯去，翻疑住处邻湘娥。金风声尽熏风发，<br>　　冷泛虚堂韵难歇。常恐听多耳渐烦，清音不绝知音绝。
◎卷.13【夏云曲】齐己<br>　　红嵯峨，烁晚波，乖龙慵卧旱鬼多。爞爞万里压天堑，<br>　　飏雷电光空闪闪。好雨不雨风不风，徒倚穹苍作岩险。<br>　　男巫女觋更走魂，焚香祝天天不闻。天若闻，<br>　　必能使尔为润泽，洗埃氛。而又变之成五色，捧日轮，<br>　　将以表唐尧虞舜之明君。
◎卷.14【读李白集】齐己<br>　　竭云涛，刳巨鳌，搜括造化空牢牢。冥心入海海神怖，<br>　　骊龙不敢为珠主。人间物象不供取，饱饮游神向悬圃。<br>　　锵金铿玉千馀篇，脍吞炙嚼人口传。须知一一丈夫气，<br>　　不是绮罗儿女言。
◎卷.15【祈真坛】齐己<br>　　玉瓮瑶坛二三级，学仙弟子参差入。霓旌队仗下不下，<br>　　松桧森森天露湿。殿前寒气束香云，朝祈暮祷玄元君。<br>　　茫茫俗骨醉更昏，楼台十二遥昆仑。昆仑纵广一万二千里，<br>　　中有五色云霞五色水。何当断欲便飞去，<br>　　不要九转神丹换精髓。
◎卷.16【黄雀行】齐己<br>　　双双野田雀，上下同饮啄。暖去栖蓬蒿，寒归傍篱落。<br>　　殷勤避罗网，乍可遇雕鹗。雕鹗虽不仁，分明在寥廓。
◎卷.17【石竹花】齐己<br>　　石竹花开照庭石，红藓自禀离宫色。一枝两枝初笑风，<br>　　猩猩血泼低低丛。常嗟世眼无真鉴，却被丹青苦相陷。<br>　　谁为根寻造化功，为君吐出淳元胆。白日当午方盛开，<br>　　彤霞灼灼临池台。繁香浓艳如未已，粉蝶游蜂狂欲死。
◎卷.18【寄南岳白莲道士能于长啸】齐己<br>　　猿猱休啼月皎皎，蟋蟀不吟山悄悄。<br>　　大耳仙人满颔须，醉倚长松一声啸。
◎卷.19【古剑歌】齐己<br>　　古人手中铸神物，百炼百淬始提出。今人不要强硎磨，<br>　　莲锷星文未曾没。一弹一抚闻铮铮，老龙影夺秋灯明。<br>　　何时得遇英雄主，用尔平治天下去。
◎卷.20【湘妃庙】齐己<br>　　湘烟濛濛湘水急，汀露凝红裛莲湿。苍梧云叠九嶷深，<br>　　二女魂飞江上立。相携泣，凤盖龙舆追不及。<br>　　庙荒松朽啼飞猩，笋鞭迸出阶基倾。黄昏一岸阴风起，<br>　　新月如眉生阔水。
◎卷.21【巫山高】齐己<br>　　巫山高，巫女妖，雨为暮兮云为朝，楚王憔悴魂欲销。<br>　　秋猿嗥嗥日将夕，红霞紫烟凝老壁。千岩万壑花皆坼，<br>　　但恐芳菲无正色。不知今古行人行，几人经此无秋情。<br>　　云深庙远不可觅，十二峰头插天碧。
◎卷.22【赠持《法华经》僧】齐己<br>　　众人有口，不说是，即说非。吾师有口何所为，<br>　　莲经七轴六万九千字，日日夜夜终复始。乍吟乍讽何悠扬，<br>　　风篁古松含秋霜。但恐天龙夜叉乾闼众，pg塞虚空耳皆耸。<br>　　我闻念经功德缘，舌根可算金刚坚。他时劫火洞燃后，<br>　　神光璨璨如红莲。受持身心苟精洁，尚能使烦恼大海水枯竭。<br>　　魔王轮幢自摧折，何况更如理行如理说。
◎卷.23【刳肠龟】齐己<br>　　尔既能于灵，应久存其生。尔既能于瑞，胡得迷其死。<br>　　刳肠徒自屠，曳尾复何累。可怜濮水流，一叶泛庄子。
◎卷.24【赠岩居僧】齐己<br>　　石如骐驎岩作室，秋苔漫坛净于漆。<br>　　袈裟盖头心在无，黄猿白猿啼日日。
◎卷.25【观李琼处士画海涛】齐己<br>　　巨鳌转侧长鰌翻，狂涛颠浪高漫漫。李琼夺得造化本，<br>　　都卢缩在秋毫端。一挥一画皆筋骨，滉漾崩腾大鲸臬。<br>　　叶扑仙槎摆欲沉，下头应是骊龙窟。昔年曾要涉蓬瀛，<br>　　唯闻撼动珊瑚声。今来正叹陆沉久，见君此画思前程。<br>　　千寻万派功难测，海门山小涛头白。令人错认钱塘城，<br>　　罗刹石底奔雷霆。
◎卷.26【升天行】齐己<br>　　身不沉，骨不重。驱青鸾，驾白凤。幢盖飘摇入冷空，<br>　　天风瑟瑟星河动。瑶阙参差阿母家，楼台戏闭凝彤霞。<br>　　三五仙子乘龙车，堂前碾烂蟠桃花。回头却顾蓬莱顶，<br>　　一点浓岚在深井。
◎卷.27【还人卷】齐己<br>　　李白李贺遗机杼，散在人间不知处。闻君收在芙蓉江，<br>　　日斗鲛人织秋浦。金梭札札文离离。吴姬越女羞上机。<br>　　鸳鸯浴烟鸾凤飞，澄江晓映馀霞辉。仙人手持玉刀尺，<br>　　寸寸酬君珠与璧。裁作霞裳何处披，紫皇殿里深难觅。
◎卷.28【轻薄行】齐己<br>　　玉鞭金镫骅骝蹄，横眉吐气如虹霓。五陵春暖芳草齐，<br>　　笙歌到处花成泥。日沉月上且斗鸡，醉来莫问天高低。<br>　　伯阳道德何唾咦，仲尼礼乐徒卑栖。
◎卷.29【浮云行】齐己<br>　　大野有贤人，大朝有圣君。如何彼浮云，掩蔽白日轮。<br>　　安得东南风，吹散八表外。使之天下人，共见尧眉彩。
◎卷.30【煌煌京洛行】齐己<br>　　圣君垂衣裳，荡荡若朝旭。大观无遗物，四夷来率服。<br>　　清晨回北极，紫气盖黄屋。双阙耸双鳌，九门如川渎。<br>　　梯山航海至，昼夜车相续。我恐红尘深，变为黄河曲。
◎卷.31【吊汨罗】齐己<br>　　落日倚阑干，徘徊汨罗曲。冤魂如可吊，烟浪声似哭。<br>　　我欲考鼋鼍之心，烹鱼龙之腹。尔既啖大夫之血，<br>　　食大夫之肉。千载之后，犹斯暗伏。将谓唐尧之尊，<br>　　还如荒悴之君。更有逐臣，于焉葬魂。得以纵其噬，<br>　　恣其吞。
◎卷.32【赠念《法华经》僧】齐己<br>　　念念念兮入恶易，念念念兮入善难。念经念佛能一般，<br>　　爱河竭处生波澜。言公少年真法器，白昼不出夜不睡。<br>　　心心缘经口缘字，一室寥寥灯照地。沈檀卷轴宝函盛，<br>　　薝卜香熏水精记。空山木落古寺闲，松枝鹤眠霜霰干。<br>　　牙根舌根水滴寒，珊瑚捶打红琅玕。但恐莲花七朵一时折，<br>　　朵朵似君心地白。又恐天风吹天花，缤纷如雨飘袈裟。<br>　　况闻此经甚微妙，百千诸佛真秘要。灵山说后始传来，<br>　　闻者虽多持者少。更堪诵入陀罗尼，唐音梵音相杂时。<br>　　舜弦和雅熏风吹，文王武王弦更悲。<br>　　如此争不遣碧空中有龙来听，有鬼来听。亦使人间闻者敬，<br>　　见者敬。自然心虚空，性清净。此经真体即毗卢，<br>　　雪岭白牛君识无。
◎卷.33【短歌寄鼓山长老】齐己<br>　　雪峰雪峰高且雄，峨峨堆积青冥中。六月赤日烧不熔，<br>　　飞禽瞥见人难通。常闻中有白象王，五百象子皆威光。<br>　　行围坐绕同一色，森森影动旃檀香。于中一子最雄猛，<br>　　称尊独踞鼓山顶。百千眷属阴□影，身照曜，吞秋景。<br>　　我闻岷国民归依，前王后王皆师资。宁同梁武遇达磨，<br>　　过后弹指空伤悲。
◎卷.34【渔父】齐己<br>　　夜钓洞庭月，朝醉巴陵市。却归君山下，鱼龙窟边睡。<br>　　生涯在何处，白浪千万里。曾笑楚臣迷，苍黄汨罗水。
◎卷.35【采莲曲】齐己<br>　　越溪女，越江莲。齐菡萏，双婵娟。嬉游向何处，<br>　　采摘且同船。浩唱发容与，清波生漪连。时逢岛屿泊，<br>　　几共鸳鸯眠。襟袖既盈溢，馨香亦相传。薄暮归去来，<br>　　苎萝生碧烟。
◎卷.36【啄木】齐己<br>　　啄木啄啄，鸣林响壑。贪心既缘，利嘴斯凿。<br>　　有朽百尺，微虫斯宅。以啄去害，啄更弥剧。<br>　　层崖豫章，耸干苍苍。无纵尔啄，摧我栋梁。
◎卷.37【灵松歌】齐己<br>　　灵松灵松，是何根株。盘擗枝干，与群木殊。<br>　　世眼争知苍翠容，薜萝遮体深朦胧。先秋瑟瑟生谷风，<br>　　青阴倒卓寒潭中。八月天威行肃杀，万木凋零向霜雪。<br>　　唯有此松高下枝，一枝枝在无摧折。痴冻顽冰如铁坚，<br>　　重重锁到槎牙颠。老鳞枯节相把捉，踉跄立在青崖前。<br>　　有时深洞兴雷雹，飞电绕身光闪烁。乍似苍龙惊起时，<br>　　攫雾穿云欲腾跃。夜深山月照高枝，疏影细落莓苔矶。<br>　　千年朽枿魍魉出，一株寒韵锵琉璃。安得良工妙图雘，<br>　　写将偃蹇悬烟阁。飞瀑声中战岁寒，红霞影里擎萧索。
◎卷.38【蠹】齐己<br>　　蠹不自蠹，而蠹于木。蠹极木心，以丰尔腹。<br>　　偶或成之，胡为勖人。人而不真，繇尔乱神。<br>　　蠹兮蠹兮，何全其生。无托尔形，霜松雪柽。
◎卷.39【行路难】齐己<br>　　行路难，君好看，惊波不在黤黮间，小人心里藏崩湍。<br>　　七盘九折寒崷崒，翻车倒盖犹堪出。未似是非唇舌危，<br>　　暗中潜毁平人骨。君不见楚灵均，千古沉冤湘水滨。<br>　　又不见李太白，一朝却作江南客。
◎卷.40【谢徽上人见惠二龙障子，以短歌酬之】齐己<br>　　我见苏州昆山金城中，金城柱上有二龙。<br>　　老僧相传道是僧繇手，寻常入海共龙斗。<br>　　又闻蜀国玉局观有孙遇迹，盘屈身长八十尺。<br>　　游人争看不敢近，头觑寒泉万丈碧。近有五羊徽上人，<br>　　闲工小笔得意新。画龙不夸头角及须鳞，只求筋骨与精神。<br>　　徽上人，真艺者。惠我双龙不言价，等闲不敢将悬挂。<br>　　恐是叶公好假龙，及见真龙却惊怕。
◎卷.41【送人往长沙】齐己<br>　　荆门归路指湖南，千里风帆兴可谙。<br>　　好听鹧鸪啼雨处，木兰舟晚泊春潭。
◎卷.42【偶题】齐己<br>　　时事懒言多忌讳，野吟无主若纵横。<br>　　君看三百篇章首，何处分明著姓名。
◎卷.43【寄山中叟】齐己<br>　　青泉碧树夏风凉，紫蕨红粳午爨香。<br>　　应笑晨持一盂苦，腥膻市里叫家常。
◎卷.44【赠琴客】齐己<br>　　曾携五老峰前过，几向双松石上弹。<br>　　此境此身谁更爱，掀天羯鼓满长安。
◎卷.45【勉吟僧】齐己<br>　　千途万辙乱真源，白昼劳形夜断魂。<br>　　忍著袈裟把名纸，学他低折五侯门。
◎卷.46【送人归华下】齐己<br>　　莲花峰翠湿凝秋，旧业园林在下头。<br>　　好束诗书且归去，而今不爱事风流。
◎卷.47【夏日城中作二首】齐己<br>　　三面僧邻一面墙，更无风路可吹凉。<br>　　他年舍此归何处，青壁红霞裹石房。<br>　　竹低莎浅雨濛濛，水槛幽窗暑月中。<br>　　有境牵怀人不会，东林门外翠横空。
◎卷.48【默坐】齐己<br>　　灯引飞蛾拂焰迷，露淋栖鹤压枝低。<br>　　冥心坐满蒲团稳，梦到天台过剡溪。
◎卷.49【水边行】齐己<br>　　身著袈裟手杖藤，水边行止不妨僧。<br>　　禽栖日落犹孤立，隔浪秋山千万层。
◎卷.50【寄郑谷郎中】齐己<br>　　人间近遇风骚匠，鸟外曾逢心印师。<br>　　除此二门无别妙，水边松下独寻思。
◎卷.51【翡翠】齐己<br>　　水边飞去青难辨，竹里归来色一般。<br>　　磨吻鹰鹯莫相害，白鸥鸿鹤满沙滩。
◎卷.52【与节供奉大德游京口寺留题】齐己<br>　　柳岸晴缘十里来，水边精舍绝尘埃。<br>　　煮茶尝摘兴何极，直至残阳未欲回。
◎卷.53【谢荆幕孙郎中见示《乐府歌集》二十八字】齐己<br>　　长吉才狂太白颠，二公文阵势横前。<br>　　谁言后代无高手，夺得秦皇鞭鬼鞭。
◎卷.54【谢《阴符经》勉送藏休上人二首】齐己<br>　　事遂鼎湖遗剑履，时来渭水掷鱼竿。<br>　　欲知贤圣存亡道，自向心机反覆看。<br>　　一林霜雪未沾头，争遣藏休肯便休。<br>　　学尽世间难学事，始堪随处任虚舟。
◎卷.55【幽斋偶作】齐己<br>　　幽院才容个小庭，疏篁低短不堪情。<br>　　春来犹赖邻僧树，时引流莺送好声。
◎卷.56【赠念《法华经》僧】齐己<br>　　万境心随一念平，红芙蓉折爱河清。<br>　　持经功力能如是，任驾白牛安稳行。
◎卷.57【对菊】齐己<br>　　无艳无妖别有香，栽多不为待重阳。<br>　　莫嫌醒眼相看过，却是真心爱澹黄。
◎卷.58【闭门】齐己<br>　　正是闭门争合闭，大家开处不须开。<br>　　还防朗月清风夜，有个诗人相访来。
◎卷.59【勉送吴国三五新戒归】齐己<br>　　法王遗制付仁王，难得难持劫数长。<br>　　努力只须坚守护，三千八万是垣墙。
◎卷.60【夏日寄清溪道者】齐己<br>　　老病不能求药饵，朝昏只是但焚烧。<br>　　不知谁为收灰骨，垒石栽松傍寺桥。
◎卷.61【送惠空北游】齐己<br>　　君向岘山游圣境，我将何以记多才。<br>　　叮咛堕泪碑前过，写取斯文寄我来。
◎卷.62【寄怀归州马判官】齐己<br>　　三年为倅兴何长，归计应多事少忙。<br>　　又见秋风霜裛树，满山椒熟水云香。
◎卷.63【观荷叶露珠】齐己<br>　　霏微晓露成珠颗，宛转田田未有风。<br>　　任器方圆性终在，不妨翻覆落池中。
◎卷.64【苦热怀玉泉寺寄仁上人】齐己<br>　　火云如烧接苍梧，原野烟连大泽枯。<br>　　谩费葛衫葵扇力，争禁泉石润肌肤。
◎卷.65【观盆池白莲】齐己<br>　　素萼金英喷露开，倚风凝立独徘徊。<br>　　应思潋滟秋池底，更有归天伴侣来。
◎卷.66【折杨柳词四首】齐己<br>　　凤楼高映绿阴阴，凝重多含雨露深。<br>　　莫谓一枝柔软力，几曾牵破别离心。<br>　　馆娃宫畔响廊前，依托吴王养翠烟。<br>　　剑去国亡台殿毁，却随红树噪秋蝉。<br>　　秾低似中陶潜酒，软极如伤宋玉风。<br>　　多谢将军绕营种，翠中闲卓战旗红。<br>　　高僧爱惜遮江寺，游子伤残露野桥。<br>　　争似著行垂上苑，碧桃红杏对摇摇。
◎卷.67【答长沙丁秀才书】齐己<br>　　月月便车奔帝阙，年年贡士过荆台。<br>　　如何三度槐花落，未见故人携卷来。
◎卷.68【戒小师】齐己<br>　　不肯吟诗不听经，禅宗异岳懒游行。<br>　　他年白首当人问，将底言谈对后生。
◎卷.69【题旧拄杖】齐己<br>　　亲采匡庐瀑布西，层崖悬壁更安梯。<br>　　携行三十年吟伴，未有诗人□□□。
◎卷.70【酬欧阳秀才卷】齐己<br>　　三十篇多十九章，□声风力撼疏篁。<br>　　不堪更有精搜处，谁见萧萧雨夜堂。
◎卷.71【闻雁】齐己<br>　　潇湘浦暖全迷鹤，逻逤川寒只有雕。<br>　　谁向孤舟忆兄弟，坐看连雁度横桥。
◎卷.72【送高丽二僧南游】齐己<br>　　日边乡井别年深，中国灵踪欲遍寻。<br>　　何处碧山逢长老，分明认取祖师心。
◎卷.73【谢猿皮】齐己<br>　　贵向猎师家买得，携来乞与坐禅床。<br>　　不知摘月秋潭畔，曾对何人啼断肠。
◎卷.74【酬光上人】齐己<br>　　禅言难后到诗言，坐石心同立月魂。<br>　　应记前秋会吟处，五更犹在老松根。
◎卷.75【送僧归日本】齐己<br>　　日东来向日西游，一钵闲寻遍九州。<br>　　却忆鸡林本师寺，欲归还待海风秋。
◎卷.76【庚午岁十五夜对月】齐己<br>　　海澄空碧正团圆，吟想玄宗此夜寒。<br>　　玉兔有情应记得，西边不见旧长安。
◎卷.77【红蔷薇花】齐己<br>　　晴日当楼晓香歇，锦带盘空欲成结。<br>　　莺声渐老柳飞时，狂风吹落猩猩血。
◎卷.78【贻九华上人】齐己<br>　　一法传闻继老能，九华闲卧最高层。<br>　　秋钟尽后残阳暝，门掩松边雨夜灯。
◎卷.79【寄赓匡图兄弟】齐己<br>　　僧外闲吟乐最清，年登八十丧南荆。<br>　　风骚作者为商确，道去碧云争几程。
◎卷.80【句】齐己<br>　　春晴游寺客，花落闭门僧。（见《西清诗话》）<br>　　香传天下口，□贵火前名。角开香满室，炉动绿凝铛。<br>　　（《咏茶》）<br>　　园林将向夕，风雨更吹花。（以下见《吟窗杂录》）<br>　　相思坐溪石，□□□山风。<br>　　夕照背高台，残钟残角催。（《落照》）<br>　　五老峰前相见时，两无言语各扬眉。<br>　　高人爱惜藏岩里，白bv封题寄火前。（《咏茶》，<br>　　见《三山老人语录》）<br>第八百四十八卷
◎卷.1【言兴】尚颜<br>　　矻矻被吟牵，因师贾浪仙。江山风月处，一十二三年。<br>　　雅颂在于此，浮华致那边。犹惭功未至，谩道近千篇。
◎卷.2【江上秋思（一作尚志诗）】尚颜<br>　　到来江上久，谁念旅游心。故国无秋信，邻家有夜砧。<br>　　坐遥翻不睡，愁极却成吟。即恐髭连鬓，还为白所侵。
◎卷.3【匡山居】尚颜<br>　　无才加性拙，道理合藏踪。是处非深远，其山已万重。<br>　　经时邻境战，独夜隔云舂。昨日泉中见，常鱼亦化龙。
◎卷.4【夷陵即事】尚颜<br>　　不难饶白发，相续是滩波。避世嫌身晚，思家乞梦多。<br>　　暑衣经雪着，冻砚向阳呵。岂谓临岐路，还闻圣主过。
◎卷.5【紫阁隐者】尚颜<br>　　天高紫阁侵，隐者信沈沈。道长年兼长，云深草复深。<br>　　如非禅客见，即是猎人寻。北笑长安道，埃尘古到今。
◎卷.6【与陈陶处士】尚颜<br>　　钟陵城外住，喻似玉沈泥。道直贫嫌杀，神清语亦低。<br>　　雪深加酒债，春尽减诗题。记得曾邀宿，山茶独自携。
◎卷.7【与王嵩隐】尚颜<br>　　一生吟兴僻，方见业精微。事若终难得，乡应不易归。<br>　　乱收西日叶，双掩北风扉。合国诸卿相，皆曾着布衣。
◎卷.8【怀陆龟蒙处士】尚颜<br>　　布褐东南隐，相传继谢敷。高谭夫子道，静看海山图。<br>　　事免伤心否，棋逢敌手无。关中花数内，独不见菖蒲。
◎卷.9【寄华阴司空侍郎】尚颜<br>　　剑佩已深扃，茅为岳面亭。诗犹少绮美，画肯爱丹青。<br>　　换笔修僧史，焚香阅道经。相邀来未得，但想鹤仪形。
◎卷.10【送陆肱入关】尚颜<br>　　舟行复陆行，始得到咸京。准拟何人口，吹嘘六义名。<br>　　乱山遥减翠，丛菊早含英。衣锦还乡日，他时有此荣。
◎卷.11【送刘必先】尚颜<br>　　力进凭诗业，心焦阙问安。远行无处易，孤立本来难。<br>　　楚月船中没，秦星马上残。明年有公道，更以命推看。
◎卷.12【寄方干处士】尚颜<br>　　格外缀清诗，诗名独得知。闲居公道日，醉卧牡丹时。<br>　　海鸟和涛望，山僧带雪期。仍闻称处士，圣主肯相违。
◎卷.13【寄刘逸士】尚颜<br>　　无愁无累者，偶向市朝游。此后乘孤艇，依前入乱流。<br>　　高眠歌圣日，下钓坐清秋。道不离方寸，而能混俗求。
◎卷.14【送独孤处士】尚颜<br>　　万里去非忙，惟携贮药囊。山家消夜景，酒肆过年光。<br>　　立鹤洲侵浪，喧蛩壁近床。谁人临上路，乞得变髭方。
◎卷.15【早春送人归岳阳】尚颜<br>　　久食主人鱼，春来复旧居。远无千里浪，轻有半船书。<br>　　过片晴云淡，消残暮雪虚。岳阳多异境，搜思勿令疏。
◎卷.16【冬暮送人】尚颜<br>　　长安冬欲尽，又送一遗贤。醉后情浑可，言休理不然。<br>　　射衣秦岭雪，摇月汉江船。亦过春兼夏，回期信有蝉。
◎卷.17【送徐道人东游】尚颜<br>　　长安人扰扰，独自有闲心。海上山中去，风前月下吟。<br>　　引猿秋果熟，藏鹤晓云深。易姓更名数，难教弟子寻。
◎卷.18【自纪】尚颜<br>　　诸机忘尽未忘诗，似向诗中有所依。远境等闲支枕觅，<br>　　空山容易杖藜归。清猿一一居林叫，白鸟双双避钓飞。<br>　　欲画净名居士像，焚香愿见陆探微。
◎卷.19【怀智栖上人】尚颜<br>　　临水登山自有期，不同游子暮何之。闲眠默坐身堪赏，<br>　　已去还来事可知。林鸟隔云飞一饷，草虫和雨叫多时。<br>　　思君最易令人老，倚槛空吟所寄诗。
◎卷.20【峡中酬荆南郑准】尚颜<br>　　山斋西向蜀江濆，四载安居复有群。风雁势高犹可见，<br>　　雪猿声苦不堪闻。新诗写出难胜宝，破衲披行却类云。<br>　　每喜溯流宾客说，元瑜刀笔润雄军。
◎卷.21【寄荆门郑准】尚颜<br>　　传衣传钵理难论，绮靡销磨二雅尊。不许姓名留月观，<br>　　终携瓶锡去云门。窗间挂烛通宵在，竹上题诗隔岁存。<br>　　珍重荆门郑从事，十年同受景升恩。
◎卷.22【将欲再游荆渚留辞岐下司徒】尚颜<br>　　竹锡铜瓶配衲衣，殷公楼畔偶然离。白莲几看从开日，<br>　　明月长吟到落时。活计本无桑柘润，疏慵寻有水云资。<br>　　今朝回去精神别，为得头厅宰相诗。
◎卷.23【赠村公】尚颜<br>　　绸衣木突此乡尊，白尽须眉眼未昏。醉舞神筵随鼓笛，<br>　　闲歌圣代和儿孙。黍苗一顷垂秋日，茅栋三间映古原。<br>　　也笑长安名利处，红尘半是马蹄翻。
◎卷.24【秋夜吟】尚颜<br>　　梧桐雨畔夜愁吟，抖擞衣裾藓色侵。<br>　　枉道一生无系着，湘南山水别人寻。
◎卷.25【读齐己上人集（一作栖蟾诗）】尚颜<br>　　诗为儒者禅，此格的惟仙。古雅如周颂，清和甚舜弦。<br>　　冰生听瀑句，香发早梅篇。想得吟成夜，文星照楚天。
◎卷.26【除夜（一作栖蟾诗）】尚颜<br>　　九冬三十夜，寒与暖分开。坐到四更后，身添一岁来。<br>　　鱼灯延腊火，兽炭化春灰。青帝今应老，迎新见几回。
◎卷.27【送人归乡】尚颜<br>　　多才与命违，末路忆柴扉。白发何人问，青山一剑归。<br>　　晴烟独鸟没，野渡乱花飞。寂寞长亭外，依然空落晖。
◎卷.28【述怀】尚颜<br>　　青门聊极望，何事久离群。芳草失归路，故乡空暮云。<br>　　信回陵树老，梦断灞流分。兄弟正南北，鸿声堪独闻。<br>　　五城初罢构，海上忆闲行。触雪麻衣静，登山竹锡轻。<br>　　天寒岳寺出，日晚岛泉清。坐与幽期遇，何湖心渺冥。
◎卷.29【宿寿安甘棠馆】尚颜<br>　　行人方倦役，到此似还乡。流水来关外，青山近洛阳。<br>　　溪云归洞鹤，松月半轩霜。坐恐晨钟动，天涯道路长。<br>　　山空蕙气香，乳管折云房。愿值壶中客，亲传肘后方。<br>　　三更礼星斗，寸匕服丹霜。默坐树阴下，仙经横石床。
◎卷.30【送朴山人归新罗】尚颜<br>　　浩渺行无极，扬帆但信风。云山过海半，乡树入舟中。<br>　　波定遥天出，沙平远岸穷。离心寄何处，目击曙霞东。
◎卷.31【宿清远峡山寺】尚颜<br>　　寺近朝天路，多闻玉佩音。鉴人开慧眼，归鸟息禅心。<br>　　磬接星河曙，窗连夏木深。此中能宴坐，何必在云林。
◎卷.32【松山岭】尚颜<br>　　平生闲放久，野鹿许为群。居止邻西岳，轩窗度白云。<br>　　斋心饭松子，话道接茅君。汉主恩情去，空山起夕氛。
◎卷.33【句】尚颜<br>　　浸浸三楚白，渺渺九江寒。（《雪》，见《吟窗杂录》）
◎卷.34【泊洞庭】虚中<br>　　槐柳未知秋，依依馆驿头。客心俱念远，时雨自相留。<br>　　浪没货鱼市，帆高卖酒楼。夜来思展转，故里在南州。
◎卷.35【善卷坛】虚中<br>　　耕荒凿原时，高趣在希夷。大舜欲逊国，先生空敛眉。<br>　　五溪清不足，千古美无亏。纵遣亡淳者，何人投所思。
◎卷.36【石城金谷】虚中<br>　　晋祚一倾摧，骄奢去不回。只应荆棘地，犹作绮罗灰。<br>　　狐兔闲生长，樵苏静往来。踟蹰意无尽，寒日又西颓。
◎卷.37【庾楼】虚中<br>　　郡楼名甚远，几换见楼人。庾亮魂应在，清风到白蘋。<br>　　晴轩分楚汉，夜酒揖星辰。何必匡山上，独言无世尘。
◎卷.38【经贺监旧居】虚中<br>　　不恋明皇宠，归来镜水隅。道装汀鹤识，春醉钓人扶。<br>　　逐朵云如吐，成行雁侣驱。兰亭名景在，踪迹未为孤。
◎卷.39【献郑都官】虚中<br>　　早晚辞班列，归寻旧隐峰。代移家集在，身老诏书重。<br>　　药秘仙都诀，茶开蜀国封。何当答群望，高蹑傅岩踪。
◎卷.40【寄华山司空图二首】虚中<br>　　门径放莎垂，往来投刺稀。有时开御札，特地挂朝衣。<br>　　岳信僧传去，仙香鹤带归。他年二南化，无复更衰微。<br>　　逍遥短褐成，一剑动精灵。白昼梦仙岛，清晨礼道经。<br>　　黍苗侵野径，桑椹污闲庭。肯要为邻者，西南太华青。
◎卷.41【赠屏风岩栖蟾上人】虚中<br>　　岩房高且静，住此几寒暄。鹿嗅安禅石，猿啼乞食村。<br>　　朝阳生树罅，古路透云根。独我闲相觅，凄凉碧洞门。
◎卷.42【赠秀才】虚中<br>　　筠阳多胜致，夫子纵游遨。凤鸟瑞不见，鲈鱼价转高。<br>　　门开沙觜静，船系树根牢。谁解伊人趣，村沽对郁陶。
◎卷.43【送迁客】虚中<br>　　倏忽堕鹓行，天南去路长。片言曾不谄，获罪亦何伤。<br>　　象恋藏牙浦，人贪卖子乡。此心终合雪，去已莫思量。
◎卷.44【哭悼朝贤】虚中<br>　　前昨回私第，旋闻寝疾终。四邻方响绝，二月牡丹空。<br>　　冢已迁名境，碑仍待至公。只应遗爱理，长在楚南风。
◎卷.45【悼方干处士】虚中<br>　　先生在世日，只向镜湖居。明主未巡狩，白头闲钓鱼。<br>　　烟莎一径小，洲岛四邻疏。独有为儒者，时来吊旧庐。
◎卷.46【听轩辕先生琴】虚中<br>　　诀妙与功精，通宵膝上横。一堂风冷淡，千古意分明。<br>　　坐客神魂凝，巢禽耳目倾。酷哉商纣世，曾不遇先生。
◎卷.47【芳草】虚中<br>　　绵绵芳草绿，何处动深思。金谷人亡后，沙场日暖时。<br>　　龙鳞藏有瑞，风雨洒无私。欲采兰兼蕙，清香可赠谁。
◎卷.48【句】虚中<br>　　喜鱼在深处，幽鸟立多时。（《马侍中池亭》，《纪事》）<br>　　菖蒲花不艳，鸲鹆性多灵。（《古今诗话》）<br>　　盘中是祥瑞，天下恰炎蒸。（卖冰者，以下《吟窗杂录》）<br>　　待暖还须去，门前有路岐。（《夜坐》）<br>　　春雨无高下，花枝有短长。（《春诗》）<br>　　老负峨眉月，闲看云水心。（《赠齐己》，《五代史补》）
◎卷.49【短歌行】栖蟾<br>　　蟾光堪自笑，浮世懒思量。身得几时活，眼开终日忙。<br>　　千门无寿药，一镜有愁霜。早向尘埃外，光阴任短长。
◎卷.50【除夜（一作尚颜诗）】栖蟾<br>　　九冬三十夜，寒与暖分开。坐到四更后，身添一岁来。<br>　　鱼灯延腊火，兽炭化春灰。青帝今应老，迎新见几回。
◎卷.51【宿巴江】栖蟾<br>　　江声五十里，泻碧急于弦。不觉日又夜，争教人少年。<br>　　一汀巫峡月，两岸子规天。山影似相伴，浓遮到晓船。
◎卷.52【游边】栖蟾<br>　　边云四顾浓，饥马嗅枯丛。万里八九月，一身西北风。<br>　　偷营天正黑，战地雪多红。昨夜东归梦，桃花暖色中。
◎卷.53【居南岳怀沈彬】栖蟾<br>　　石房开竹扉，茗外独支颐。万木还无叶，百年能几时。<br>　　隔云闻狖过，截雨见虹垂。因忆岳南客，晏眠吟好诗。
◎卷.54【南中怀友生】栖蟾<br>　　荔枝江上立，望北几思量。隔海无书札，前年在汉阳。<br>　　瘴村人起早，铜柱象揩光。居此成何事，寻君过碧湘。
◎卷.55【赠南岳玄泰布衲】栖蟾<br>　　曹溪入室人，终老甚难群。四十馀年内，青山与白云。<br>　　松和巢鹤看，果共野猿分。海外僧来说，名高自小闻。
◎卷.56【寄问政山聂威仪】栖蟾<br>　　先生卧碧岑，诸祖是知音。得道无一法，孤云同寸心。<br>　　岚光薰鹤诏，茶味敌人参。苦向壶中去，他年许我寻。
◎卷.57【送迁客】栖蟾<br>　　谏频甘得罪，一骑入南深。若顺吾皇意，即无臣子心。<br>　　织花蛮市布，捣月象州砧。蒙雪知何日，凭楼望北吟。
◎卷.58【读齐己上人集（一作尚颜诗）】栖蟾<br>　　诗为儒者禅，此格的惟仙。古雅如周颂，清和甚舜弦。<br>　　冰生听瀑句，香发早梅篇。想得吟成夜，文星照楚天。
◎卷.59【牧童】栖蟾<br>　　牛得自由骑，春风细雨飞。青山青草里，一笛一蓑衣。<br>　　日出唱歌去，月明抚掌归。何人得似尔，无是亦无非。
◎卷.60【再宿京口禅院】栖蟾<br>　　滩声依旧水溶溶，岸影参差对梵宫。楚树七回凋旧叶，<br>　　江人两至宿秋风。蟾蜍竹老摇疏白，菡萏池干落碎红。<br>　　多病支郎念行止，晚年生计转如蓬。<br>第八百四十九卷
◎卷.1【耕田鼓诗】可朋<br>　　农舍田头鼓，王孙筵上鼓。击鼓兮皆为鼓，<br>　　一何乐兮一何苦。上有烈日，下有焦土。愿我天翁，<br>　　降之以雨。令桑麻熟，仓箱富。不饥不寒，上下一般。
◎卷.2【赋洞庭】可朋<br>　　周极八百里，凝眸望则劳。水涵天影阔，山拔地形高。<br>　　贾客停非久，渔翁转几遭。飒然风起处，又是鼓波涛。
◎卷.3【赠方干】可朋<br>　　盛名传出自皇州，一举参差便缩头。月里岂无攀桂分，<br>　　湖中刚爱钓鱼休。童偷诗藁呈邻叟，客乞书题谒郡侯。<br>　　独泛短舟何限景，波涛西接洞庭秋。
◎卷.4【桐花鸟】可朋<br>　　五色毛衣比凤雏，深花丛里只如无。<br>　　美人买得偏怜惜，移向金钗重几铢。
◎卷.5【句】可朋<br>　　来多不似客，坐久却垂帘。（见《纪事》）<br>　　虹收千嶂雨，潮展半江天。（见《刘公诗话》）<br>　　诗因试客分题僻，棋为饶人下著低。<br>　　伤心尽日有啼鸟，独步残春空落花。（《杜甫旧居》）<br>　　唯陪北楚三千客，多话东林十八贤。<br>　　乍当暖景飞仍慢，欲就芳丛舞更高。（蝶，见《偶谈》）
◎卷.6【宿郑谏议山居】昙域<br>　　堂开星斗边，大谏采薇还。禽隐石中树，月生池上山。<br>　　凉风吹咏思，幽语隔禅关。莫拟归城计，终妨此地闲。
◎卷.7【怀齐己】昙域<br>　　鬓髯秋景两苍苍，静对茅斋一炷香。病后身心俱澹泊，<br>　　老来朋友半凋伤。峨眉山色侵云直，巫峡滩声入夜长。<br>　　犹喜深交有支遁，时时音信到松房。
◎卷.8【赠岛云禅师】昙域<br>　　远庵枯叶满，群鹿亦相随。顶骨生新发，庭松长旧枝。<br>　　禅高太白月，行出祖师碑。乱后潜来此，南人总不知。
◎卷.9【垓下怀古】栖一<br>　　缅想咸阳事可嗟，楚歌哀怨思无涯。八千子弟归何处，<br>　　万里鸿沟属汉家。弓指阵前争日月，血流垓下定龙蛇。<br>　　拔山力尽乌江水，今古悠悠空浪花。
◎卷.10【武昌怀古】栖一<br>　　战国城池尽悄然，昔人遗迹遍山川。笙歌罢吹几多日，<br>　　台榭荒凉七百年。蝉响夕阳风满树，雁横秋岛雨漫天。<br>　　堪嗟世事如流水，空见芦花一钓船。
◎卷.11【圣果寺】处默<br>　　路自中峰上，盘回出薜萝。到江吴地尽，隔岸越山多。<br>　　古木丛青霭，遥天浸白波。下方城郭近，钟磬杂笙歌。
◎卷.12【送僧游西域】处默<br>　　一盂兼一锡，只此度流沙。野性虽为客，禅心即是家。<br>　　寺披云峤雪，路入晓天霞。自说游诸国，回应岁月赊。
◎卷.13【远烟】处默<br>　　霭霭前山上，凝光满薜萝。高风吹不尽，远树得偏多。<br>　　翠与晴云合，轻将淑气和。正堪流野目，朱阁意如何。
◎卷.14【萤】处默<br>　　熠熠与娟娟，池塘竹树边。乱飞如拽火，成聚却无烟。<br>　　微雨洒不灭，轻风吹欲燃。昔时书案上，频把作囊悬。
◎卷.15【忆庐山旧居】处默<br>　　粗衣粝食老烟霞，勉把衰颜惜岁华。独鹤只为山客伴，<br>　　闲云常在野僧家。丛生嫩蕨粘松粉，自落干薪带藓花。<br>　　明月清风旧相得，十年归恨可能赊。
◎卷.16【题栖霞寺僧房】处默<br>　　名山不取买山钱，任构花宫近碧巅。松桧老依云里寺，<br>　　楼台深锁洞中天。风经绝嶂回疏雨，石倚危屏挂落泉。<br>　　欲结茅庵共师住，肯饶多少薜萝烟。
◎卷.17【山中作】处默<br>　　席帘高卷枕高欹，门掩垂萝蘸碧溪。<br>　　闲把史书眠一觉，起来山日过松西。
◎卷.18【织妇】处默<br>　　蓬鬓蓬门积恨多，夜阑灯下不停梭。<br>　　成缣犹自陪钱纳，未直青楼一曲歌。
◎卷.19【句】处默<br>　　太平时节无人看，雪刃闲封满匣尘。（《剑》，<br>　　见王正字《诗格》）
◎卷.20【秋日闲居】修睦<br>　　是事不相关，谁人似此闲。卷帘当白昼，移榻对青山。<br>　　野鹤眠松上，秋苔长雨间。岳僧频有信，昨日得书还。
◎卷.21【宿岳阳开元寺】修睦<br>　　竟夕凭虚槛，何当兴叹频。往来人自老，今古月常新。<br>　　风逆沈鱼唱，松疏露鹤身。无眠钟又动，几客在迷津。
◎卷.22【送边将】修睦<br>　　人尽有离别，而君独可嗟。言将身报国，敢望禄荣家。<br>　　战思风吹野，乡心月照沙。归期定何日，塞北树无花。
◎卷.23【雪中送人北游】修睦<br>　　然知心去速，其奈雪飞频。莫喜无危道，虽平更陷人。<br>　　远郊光接汉，旷野色通秦。此去迢遥极，却回应过春。
◎卷.24【落叶】修睦<br>　　雨过闲田地，重重落叶红。翻思向春日，肯信有秋风。<br>　　几处随流水，河边乱暮空。只应松自立，而不与君同。
◎卷.25【落花】修睦<br>　　一片又一片，等闲苔面红。不能延数日，开亦是春风。<br>　　公子歌声歇，诗人眼界空。遥思故山下，经雨两三丛。
◎卷.26【题田道者院】修睦<br>　　入门空寂寂，真个出家儿。有行鬼不见，无心人谓痴。<br>　　古岩寒柏对，流水落花随。欲别一何懒，相从所恨迟。
◎卷.27【东林寺】修睦<br>　　欲去不忍去，徘徊吟绕廊。水光秋澹荡，僧好语寻常。<br>　　碑古苔文叠，山晴钟韵长。翻思南岳上，欠此白莲香。
◎卷.28【寄贯休上人】修睦<br>　　常语亦关诗，常流安得知。楚郊来未久，吴地住多时。<br>　　立月无人近，归林有鹤随。所居浑不远，相识偶然迟。
◎卷.29【喜僧友到】修睦<br>　　十年消息断，空使梦烟萝。嵩岳几时下，洞庭何日过。<br>　　瓶干离涧久，衲坏卧云多。意欲相留住，游方肯舍么。
◎卷.30【怀虚中上人】修睦<br>　　檐雨滴更残，思君安未安。湘川闻不远，道路去寻难。<br>　　吟鬓霜应蚀，禅衣雪渐寒。倚松因独立，一鸟下江干。
◎卷.31【简寂观】修睦<br>　　正同高士坐烟霞，思著闲忙又是嗟。碧岫观中人似鹤，<br>　　红尘路上事如麻。石肥滞雨添苍藓，松老涵风落翠花。<br>　　莫道此间无我分，遗民长在惠持家。
◎卷.32【睡起作】修睦<br>　　长空秋雨歇，睡起觉精神。看水看山坐，无名无利身。<br>　　偈吟诸祖意，茶碾去年春。此外谁相识，孤云到砌频。
◎卷.33【卖松者】修睦<br>　　求利有何限，将松入市来。直饶人买去，也向柳边栽。<br>　　细叶犹粘雪，孤根尚惹苔。知君用心错，举世重花开。
◎卷.34【思齐己上人】修睦<br>　　同人与流俗，相谓好襟灵。有口不他说，长年自诵经。<br>　　水声秋后石，山色晚来庭。客问修何法，指松千岁青。
◎卷.35【送玄泰禅师】修睦<br>　　去去去何住，一盂兼一瓶。水边寒草白，岛外晚峰青。<br>　　宿处林闻虎，行时天有星。回期谁可定，浮世重看经。
◎卷.36【三生石】修睦<br>　　圣迹谁会得，每到亦徘徊。一尚不可得，三从何处来。<br>　　清宵寒露滴，白昼野云隈。应是表灵异，凡情安可猜。
◎卷.37【题僧梦微房】修睦<br>　　东海日未出，九衢人已行。吾师无事坐，苔藓入门生。<br>　　雨过闲花落，风来古木声。天台频说法，石壁欠题名。
◎卷.38【秋台作】修睦<br>　　独上高楼上，客情何物同。孤云无定处，长日信秋风。<br>　　兄弟多年别，关河此夕中。到头归去是，免使叹洪濛。
◎卷.39【怀故园】修睦<br>　　故园归未得，此日意何伤。独坐水边草，水流春日长。
◎卷.40【谢武肃王】无作<br>　　云鹤性孤单，争堪名利关。衔恩虽入国，辞命却归山。
◎卷.41【哭僧】清尚<br>　　道力自超然，身亡同坐禅。水流元在海，月落不离天。<br>　　溪白葬时雪，风香焚处烟。世人频下泪，不见我师玄。
◎卷.42【投谒齐己】乾康<br>　　隔岸红尘忙似火，当轩青嶂冷如冰。<br>　　烹茶童子休相问，报道门前是衲僧。
◎卷.43【赋残雪】乾康<br>　　六出奇花已住开，郡城相次见楼台。<br>　　时人莫把和泥看，一片飞从天上来。
◎卷.44【句】乾康<br>　　镜湖中有月，处士后无人。荻笋抽高节，鲈鱼跃老鳞。<br>　　（《经方干旧居》甚为齐己所称）<br>第八百五十卷
◎卷.1【招隐】昙翼<br>　　连峰数千里，修林带平津。云起远山翳，风至□荒榛。<br>　　茅茨隐不见，鸡鸣知有人。蹑磴践其迹，处处见遗薪。<br>　　乃知百代下，固有上皇民。
◎卷.2【石桥琪树】隐求<br>　　山上天将近，人间路渐遥。谁当云里见，知欲渡仙桥。
◎卷.3【律僧】智远<br>　　滤水与龛灯，长长护有情。自从青草出，便不下阶行。<br>　　北阙应无梦，南山旧有名。将何喻浮世，惟指浪沤轻。
◎卷.4【暮春送人】无闷<br>　　折柳亭边手重携，江烟澹澹草萋萋。<br>　　杜鹃不解离人意，更向落花枝上啼。
◎卷.5【寒林石屏】无闷<br>　　草堂无物伴身闲，惟有屏风枕簟间。<br>　　本向他山求得石，却于石上看他山。
◎卷.6【江上秋志】尚志<br>　　到来江上久，谁念旅游心。故国无秋信，邻家有暮砧。<br>　　坐遥翻不睡，愁极却成吟。即恐髭连鬓，还为白所侵。
◎卷.7【路】玄宝<br>　　南北东西去，茫茫万古尘。关河无尽处，风雪有行人。<br>　　险极山通蜀，平多地入秦。营营名利者，来往岂辞频。
◎卷.8【赠智舟三藏】怀浦<br>　　壮岁心难伏，师心伏岂难。寻常独在院，行坐不离坛。<br>　　岳雪当禅暝，松声入咒寒。更因文字外，多把史书看。
◎卷.9【初冬旅舍早怀】怀浦<br>　　枕上角声微，离情未息机。梦回三楚寺，寒入五更衣。<br>　　月没栖禽动，霜晴冻叶飞。自惭行役早，深与道相违。
◎卷.10【对御书后一绝】亚栖<br>　　通神笔法得玄门，亲入长安谒至尊。<br>　　莫怪出来多意气，草书曾悦圣明君。
◎卷.11【题英禅师】亚栖<br>　　将知德行异寻常，每见持经在道场。<br>　　欲识用心精洁处，一瓶秋水一炉香。
◎卷.12【别友人】惟审<br>　　一身无定处，万里独销魂。芳草迷归路，春衣滴泪痕。<br>　　几时休旅食，向夜宿江村。欲识异乡苦，空山啼暮猿。
◎卷.13【赋得闻晓莺啼】惟审<br>　　卷帘清梦后，芳树引流莺。隔叶传春意，穿花送晓声。<br>　　未调云路翼，空负桂枝情。莫尽关关兴，羁愁正厌生。
◎卷.14【春日旅怀呈知己】惟审<br>　　生涯万事有苍苍，应任流萍便越乡。春水独行人渐远，<br>　　故园归梦夜空长。一声隔浦猿啼处，数滴惊心泪满裳。<br>　　不为知音皆鲍叔，信谁江上去茫茫。
◎卷.15【剑客】慕幽<br>　　去住知何处，空将一剑行。杀人虽取次，为事爱公平。<br>　　戟立嗔髭鬓，星流忿眼睛。晓来湘市说，拂曙别辽城。
◎卷.16【酬和友人见寄（一作冬日淮上别文上人）】慕幽<br>　　劳歌好自看，终久偶齐桓。五字若教易，一名争得难。<br>　　侵窗红树老，荫砌雪花残。莫效齐僚属，东归剪钓竿。
◎卷.17【冬日淮上别文上人（一作酬和友人见寄）】慕幽<br>　　家国各万里，同吟六七年。可堪随北雁，迢递向南天。<br>　　水共行人远，山将落日连。春淮有双鲤，莫忘尺书传。
◎卷.18【柳】慕幽<br>　　今古凭君一赠行，几回折尽复重生。五株斜傍渊明宅，<br>　　千树低垂太尉营。临水带烟藏翡翠，倚风兼雨宿流莺。<br>　　隋皇堤畔依依在，曾惹当时歌吹声。
◎卷.19【三峡闻猿】慕幽<br>　　谁向兹来不恨生，声声都是断肠声。七千里外一家住，<br>　　十二峰前独自行。瘴雨晚藏神女庙，蛮烟寒锁夜郎城。<br>　　凭君且听哀吟好，会待青云道路平。
◎卷.20【灯】慕幽<br>　　钟断危楼鸟不飞，荧荧何处最相宜。香然水寺僧开卷，<br>　　笔写春帏客著诗。忽尔思多穿壁处，偶然心尽断缨时。<br>　　孙康勤苦谁能念，少减馀光借与伊。
◎卷.21【宝琴】释彪<br>　　吾有一宝琴，价重双南金。刻作龙凤象，弹为山水音。<br>　　星从徽里发，风来弦上吟。钟期不可遇，谁辨曲中心。
◎卷.22【观大驾出叙事寄怀（见《文苑英华》）】法轮<br>　　紫台宵漏竭，青门曙鼓通。轻霞照复道，徐吹转相风。<br>　　玉鸾光万骑，金舆郁五戎。鸣笳犹度阙，清跸尚喧宫。<br>　　云旗乱陌紫，羽旆杂尘红。百城归北丽，两汉久惭雄。<br>　　吾曹陋薄技，馀庆洽微躬。平源已起洛，印手亦还丰。<br>　　得奉衣冠盛，仍观书轨同。犹言待封告，未忍向华嵩。
◎卷.23【中秋旅怀】尚能<br>　　所畜惟骚雅，兼之得固穷。望乡连北斗，听雨带西风。<br>　　稼穑村坊远，烟波路径通。冥搜清绝句，恰似有神功。
◎卷.24【句】尚能<br>　　霜洲枫落尽，月馆竹生寒。（见《万花谷》）
◎卷.25【题伍相庙】常雅<br>　　苍苍古庙映林峦，漠漠烟霞覆古坛。<br>　　精魄不知何处在，威风犹入浙江寒。
◎卷.26【怀旧山（一作别嘉兴知己）】沧浩<br>　　一坐西林寺，从来未下山。不因寻长者，无事到人间。<br>　　宿雨愁为客，寒花笑未还。空怀旧山月，童子诵经闲。
◎卷.27【题慧山泉】若水<br>　　石脉绽寒光，松根喷晓凉。注瓶云母滑，漱齿茯苓香。<br>　　野客偷煎茗，山僧借净床。安禅何所问，孤月在中央。
◎卷.28【题马迹山】文鉴<br>　　瀛洲西望沃洲山，山在平湖缥缈间。<br>　　常说使君千里马，至今龙迹尚堪攀。<br>第八百五十一卷
◎卷.1【和御制游慈恩寺】慈恩寺沙门<br>　　皇风扇祇树，至德茂禅林。仙华曜日彩，神幡曳远阴。<br>　　绮殿笼霞影，飞阁出云心。细草希慈泽，恩光重更深。
◎卷.2【赠贾松先辈】水心寺僧<br>　　嵯峨山上石，岁岁色长新。若使尽成宝，谁为知己人。
◎卷.3【古梅】无名释<br>　　火虐风饕水渍根，霜皴雪皱古苔痕。<br>　　东风未肯随寒暑，又蘖清香与返魂。
◎卷.4【月】南唐失名僧<br>　　徐徐东海出，渐渐上天衢。此夜一轮满，清光何处无。
◎卷.5【武肃王有旨，石桥设斋会，进一诗，共六首】吴越僧<br>　　南有天台事可尊，孕灵含秀独超群。重重曲涧侵危石，<br>　　步步层岩踏碎云。金雀每从云里现，异香多向夜深闻。<br>　　当知此界非凡界，一道幽奇各自分。<br>　　仙源佛窟有天台，今古嘉名遍九垓。石磴嵌空神匠出，<br>　　瀑泉雄壮雨声来。景强偏感高僧上，地胜能令远思开。<br>　　一等翘诚依此处，自然灵贶作梯媒。<br>　　智泉福海莫能逾，亲自王恩运睿谟。感现尽冥心境界，<br>　　资持全固道根株。石梁低翥红鹦鹉，烟岭高翔碧鹧鸪。<br>　　胜妙重重惟祷祝，永资军庶息灾虞。<br>　　凌晨迎请倍精诚，亲散鲜花异处清。罗汉攀枝呈梵相，<br>　　岩僧倚树现真形。神幡双出红霞动，宝塔全开白气生。<br>　　都为王心标意切，满空盈月瑞分明。<br>　　幡花宝盖满青川，祈祷迎来圣半千。莫道胜缘无影响，<br>　　须知嘉会有因缘。空中长似闻天乐，岩畔常疑有地仙。<br>　　何必更寻兜率去，重重灵应事昭然。<br>　　登云步岭涉烟程，好景随心次第生。圣者已符祥瑞事，<br>　　地灵全副祷祈情。洞深重叠拖云湿，滩浅潺湲漱水清。<br>　　愿满事圆归去路，便风相送片帆轻。
◎卷.6【题户诗】唐末僧<br>　　枕有思乡泪，门无问疾人。尘埋床下履，风动架头巾。
◎卷.7【句】神迥<br>　　鸦鸣东牖曙，草秀南湖春。（见《诗式》）
◎卷.8【句】可隆<br>　　万般思后行，一失废前功。（《观棋》）
◎卷.9【句】尔鸟<br>　　鲸目光烧半海红，鳌头浪蹙掀天白。（见《诗话总龟》）
◎卷.10【句】元础<br>　　寺隔残潮去。<br>　　采药过泉声。<br>　　林塘秋半宿，风雨夜深来。
◎卷.11【句】悟清<br>　　鸟归花影动，鱼没浪痕圆。
◎卷.12【句】契盈<br>　　三千里外一条水，十二时中两度潮。（见《五代史补》）
◎卷.13【句】淡然<br>　　到处自凿井，不能饮常流。
◎卷.14【句】庭实<br>　　吟中双鬓白，笑里一生贫。（见《诗史》）
◎卷.15【句】知业<br>　　接岸桥通何处路，倚栏人是阿谁家。（见《葆光录》）
◎卷.16【句】云容<br>　　木末上明星。
◎卷.17【句】玄幽<br>　　三万莲经三十春，半生不蹋院门尘。
◎卷.18【句】志定<br>　　惟有樽前今夜月，当时曾照堕楼人。<br>　　梧桐叶老蝉声死，一夜洞庭波上风。（见张为《主客图》）
◎卷.19【句】灵准<br>　　晴看汉水广，秋觉岘山高。
◎卷.20【句】荆州僧<br>　　犬熟护邻房。<br>第八百五十二卷
◎卷.1【答宋之问】司马承祯<br>　　时既暮兮节欲春，山林寂兮怀幽人。登奇峰兮望白云，<br>　　怅缅邈兮象欲纷。白云悠悠去不返，寒风飕飕吹日晚。<br>　　不见其人谁与言，归坐弹琴思逾远。
◎卷.2【醉吟三首】张氲<br>　　去岁无田种，今春乏酒材。从他花鸟笑，佯醉卧楼台。<br>　　下调无人睬，高心又被瞋。不知时俗意，教我若为人。<br>　　入市非求利，过朝不为名。有时随俗物，相伴且营营。
◎卷.3【洗心】司马退之<br>　　不践名利道，始觉尘土腥。不味稻粱食，始觉精神清。<br>　　罗浮奔走外，日月无短明。山瘦松亦劲，鹤老飞更轻。<br>　　逍遥此中客，翠发皆长生。草木多古色，鸡犬无新声。<br>　　君有出俗志，不贪英雄名。傲然脱冠带，改换人间情。<br>　　去矣丹霄路，向晓云冥冥。
◎卷.4【夜醉卧街（开元中，夜醉卧街犯禁，乃为此诗）】裴翛然<br>　　遮莫冬冬动，须倾满满杯。金吾如借问，但道玉山颓。
◎卷.5【谒尧帝庙（桂州尧庙有开元二年弥明谒尧诗，自宋镌石）】轩辕弥明<br>　　祖龙开国尽遐荒，庙建唐尧镇此邦。山卷白云朝帝座，<br>　　林疏红日列仙幢。巍巍圣迹陵松峤，荡荡恩波洽桂江。<br>　　瞻仰威灵共回首，紫霞深处锁轩窗。
◎卷.6【山居】陈寡言<br>　　照水冰如鉴，扫雪玉为尘。何须问今古，便是上皇人。<br>　　醉卧茅堂不闭关，觉来开眼见青山。<br>　　松花落处宿猿在，麋鹿群群林际还。
◎卷.7【临化示弟子】陈寡言<br>　　我本无形暂有形，偶来人世逐营营。<br>　　轮回债负今还毕，搔首翛然归上清。
◎卷.8【元白席上作（一作吕岩遇钟离先生作）】李升<br>　　生在儒家遇太平，悬缨垂带布衣轻。<br>　　谁能世路趋名利，臣事玉皇归上清。
◎卷.9【一字至七字诗·书（同王起诸公送白居易分司东都作）】范尧佐<br>　　书。凭雁，寄鱼。出王屋，入匡庐。文生益智，<br>　　道著清虚。葛洪一万卷，惠子五车馀。银钩屈曲索靖，<br>　　题桥司马相如。别后莫暌千里信，数封缄送到闲居。
◎卷.10【言志献浙东廉访辞召】徐灵府<br>　　野性歌三乐，皇恩出九重。那烦紫宸命，远下白云峰。<br>　　多愧书传鹤，深惭纸画龙。将何佐明主，甘老在岩松。
◎卷.11【自咏二首】徐灵府<br>　　寂寂凝神太极初，无心应物等空虚。<br>　　性修自性非求得，欲识真人只是渠。<br>　　学道全真在此生，何须待死更求生。<br>　　今生不了无生理，纵复生知那处生。
◎卷.12【留观中诗二首】吴子来<br>　　终日草堂间，清风常往还。耳无尘事扰，心有玩云闲。<br>　　对酒惟思月，餐松不厌山。时时吟内景，自合驻童颜。<br>　　此生此物当生涯，白石青松便是家。<br>　　对月卧云如野鹿，时时买酒醉烟霞。<br>第八百五十三卷
◎卷.1【游仙二十四首】吴筠<br>　　启册观往载，摇怀考今情。终古已寂寂，举世何营营。<br>　　悟彼众仙妙，超然含至精。凝神契冲玄，化服凌太清。<br>　　心同宇宙广，体合云霞轻。翔风吹羽盖，庆霄拂霓旌。<br>　　龙驾朝紫微，后天保令名。岂如寰中士，轩冕矜暂荣。<br>　　鸾凤栖瑶林，雕鹗集平楚。饮啄本殊好，翱翔终异所。<br>　　吾方遗喧嚣，立节慕高举。解兹区中恋，结彼霄外侣。<br>　　谁谓天路遐，感通自无阻。<br>　　愍俗从迁谢，寻仙去沦没。三元有真人，与我生道骨。<br>　　凌晨吸丹景，入夜饮黄月。百关弥调畅，方寸益清越。<br>　　栖神合虚无，洞览周恍惚。不觉随玉皇，焚香诣金阙。<br>　　西龟初定箓，东华已校名。三官无遗谴，七祖升云輧。<br>　　体妙尘累隔，心微玄化并。一朝出天地，亿载犹童婴。<br>　　使我齐浩劫，萧萧宴玉清。<br>　　怡神在灵府，皎皎含清澄。仙经不吾欺，轻举信有征。<br>　　畴昔希道念，而今果天矜。岂非阴功著，乃致白日升。<br>　　焉用过洞府，吾其越朱陵。<br>　　高真诚寥邈，道合不我遗。孰谓姑射远，神人可同嬉。<br>　　结驾从之游，飘飘出天垂。不理人自化，神凝物无疵。<br>　　因知至精感，足以和四时。<br>　　碧海广无际，三山高不极。金台罗中天，羽客恣游息。<br>　　霞液朝可饮，虹芝晚堪食。啸歌自忘心，腾举宁假翼。<br>　　保寿同三光，安能纪千亿。<br>　　将过太帝宫，暂诣扶桑处。真童已相迓，为我清宿雾。<br>　　海若宁洪涛，羲和止奔驭。五云结层阁，八景动飞舆。<br>　　青霞正可挹，丹椹时一遇。留我宴玉堂，归轩不令遽。<br>　　欲超洞阳界，试鉴丹极表。赤帝跃火龙，炎官控朱鸟。<br>　　导我升绛府，长驱出天杪。阳灵赫重晖，四达何皎皎。<br>　　为尔流飘风，群生遂无夭。<br>　　予因诣金母，飞盖超西极。遂入素中天，停轮太蒙侧。<br>　　若华拂流影，不使白日匿。倾曦复亭午，六合无暝色。<br>　　道化随感迁，此理谁能测。<br>　　九龙何蜿蜿，载我升云纲。临睨怀旧国，风尘混苍茫。<br>　　依依远人寰，去去迩帝乡。上超星辰纪，下视日月光。<br>　　倏已过太微，天居焕煌煌。<br>　　停骖太仪侧，整服金阙前。肃肃承上帝，锵锵会群仙。<br>　　鸿炉发灵香，广庑张钧天。玉醴洽中座，霞膏充四筵。<br>　　良期无终极，俯仰移亿年。<br>　　峻朗妙门辟，澄微真鉴通。琼林九霞上，金阁三天中。<br>　　飞虬跃庆云，翔鹤抟灵风。郁彼玉京会，仙期六合同。<br>　　予升至阳元，欲憩明霞馆。飘飘琼轮举，晔晔金景散。<br>　　结虚成万有，高妙咸可玩。玉山郁嵯峨，琅海杳无岸。<br>　　暂赏过千椿，遐龄谁复算。<br>　　招携紫阳友，合宴玉清台。排景羽衣振，浮空云驾来。<br>　　灵幡七曜动，琼障九光开。凤舞龙璈奏，虬轩殊未回。<br>　　高升紫极上，宴此玄都岑。玉藻散奇香，琼柯流雅音。<br>　　灵风生太漠，习习吹人襟。体混希微广，神凝空洞深。<br>　　萧然宇宙外，自得乾坤心。<br>　　晨登千仞岭，俯瞰四人居。原野间城邑，山河分里闾。<br>　　眇彼埃尘中，争奔声利途。百龄宠辱尽，万事皆为虚。<br>　　自昔无成功，安能与尔俱。将期驾云景，超迹升天衢。<br>　　骨炼体弥清，鉴明尘已绝。恬夷宇宙泰，焕朗天光彻。<br>　　羽服参烟霄，童颜皎冰雪。隐符千魔骇，鸣玉万帝悦。<br>　　遂使区宇中，祅气永沦灭。<br>　　朝逾弱水北，夕憩钟山顶。颛顼清玄宫，禺强扫幽境。<br>　　烛龙发神曜，阴野弥焕炳。导达三气和，驱除六天静。<br>　　玉楼互相晖，烟客何秀颖。一举流霞津，千年在俄顷。<br>　　扬盖造辰极，乘烟游阆风。上元降玉闼，王母开琳宫。<br>　　天人何济济，高会碧堂中。列侍奏云歌，真音满太空。<br>　　千年紫柰熟，四劫灵瓜丰。斯乐异荒宴，陶陶殊未终。<br>　　整驾辞五岳，排烟凌九霄。纷然太虚中，羽旆更相招。<br>　　且盼蓬壶近，谁言昆阆遥。悠悠竟安适，仰赴三天朝。<br>　　予招三清友，迥出九天上。挠挑绝漠中，差池遥相望。<br>　　大空含常明，八外无隐障。鸾凤有逸翮，泠然恣飘飏。<br>　　寥寥唯玄虚，至乐在神王。<br>　　纵身太霞上，眇眇虚中浮。八威先启行，五老同我游。<br>　　灵景何灼灼，祥风正寥寥。啸歌振长空，逸响清且柔。<br>　　遨嬉无迹赏，顾眄皆真俦。不疾而自速，万天俄已周。<br>　　返视太初先，与道冥至一。空洞凝真精，乃为虚中实。<br>　　变通有常性，合散无定质。不行迅飞电，隐曜光白日。<br>　　玄栖忘玄深，无得固无失。
◎卷.2【览古十四首】吴筠<br>　　圣人重周济，明道欲救时。孔席不暇暖，墨突何尝缁。<br>　　兴言振颓纲，将以有所维。君臣恣淫惑，风俗日凋衰。<br>　　三代业遽陨，七雄遂交驰。庶物坠涂炭，区中若棼丝。<br>　　秦皇燎儒术，方册靡孑遗。大汉历五叶，斯文复崇推。<br>　　乃验经籍道，与世同屯夷。弛张固天意，设教安能持。<br>　　兴亡道之运，否泰理所全。奈何淳古风，既往不复旋。<br>　　三皇已散朴，五帝初尚贤。王业与霸功，浮伪日以宣。<br>　　忠诚及狙诈，淆混安可甄。馀智入九霄，守愚沦重泉。<br>　　永怀巢居时，感涕徒泫然。<br>　　栋宇代巢穴，其来自三皇。迹生固为累，经始增百王。<br>　　瑶台既灭夏，琼室复陨汤。覆车世不悟，秦氏兴阿房。<br>　　继踵迷反正，汉家崇建章。力役弊万人，瑰奇殚八方。<br>　　徇志仍未极，促龄已云亡。侈靡竟何在，荆榛生庙堂。<br>　　闲居览前载，恻彼商与秦。所残必忠良，所宝皆凶嚚。<br>　　昵谀方自圣，不悟祸灭身。箕子作周辅，孙通为汉臣。<br>　　洪范及礼仪，后王用经纶。<br>　　吾观采苓什，复感青蝇诗。谗佞乱忠孝，古今同所悲。<br>　　奸邪起狡猾，骨肉相残夷。汉储殒江充，晋嗣灭骊姬。<br>　　天性犹可间，君臣固其宜。子胥烹吴鼎，文种断越铍。<br>　　屈原沈湘流，厥戚咸自贻。何不若范蠡，扁舟无还期。<br>　　尝稽真仙道，清寂祛众烦。秦皇及汉武，焉得游其藩。<br>　　情扰万机屑，位骄四海尊。既欲先宇宙，仍规后乾坤。<br>　　崇高与久远，物莫能两存。矧乃恣所欲，荒淫伐灵根。<br>　　金膏恃延期，玉色复动魂。征战穷外域，杀伤被中原。<br>　　天鉴谅难诬，神理不可谖。安期返蓬莱，王母还昆仑。<br>　　异术终莫告，悲哉竟何言。<br>　　鲁侯祈政术，尼父从弃捐。汉主思英才，贾生被排迁。<br>　　始皇重韩子，及睹乃不全。武帝爱相如，既征复忘贤。<br>　　贵远世咸尔，贱今理共然。方知古来主，难以效当年。<br>　　食其昔未偶，落魄为狂生。一朝君臣契，雄辩何纵横。<br>　　运筹康汉业，凭轼下齐城。既以智所达，还为智所烹。<br>　　岂若终贫贱，酣歌本无营。<br>　　晁错抱远策，为君纳良规。削彼诸侯权，永用得所宜。<br>　　奸臣负旧隙，乘衅谋相危。世主竟不辨，身戮宗且夷。<br>　　汉景称钦明，滥罚犹如斯。比干与龙逢，残害何足悲。<br>　　绛侯成大绩，赏厚位仍尊。一朝对狱吏，荣辱安可论。<br>　　苏生佩六印，奕奕为殃源。主父食五鼎，昭昭成祸根。<br>　　李斯佐二辟，巨衅钟其门。霍孟翼三后，伊戚及后昆。<br>　　天人忌盈满，兹理固永存。方知得意者，何必乘朱轮。<br>　　灭景栖远壑，弦歌对清樽。二疏返海滨，蒋诩归林园。<br>　　萧洒去物累，此谋诚足敦。<br>　　至人顺通塞，委命固无疵。吾观太史公，可谓识道规。<br>　　留滞焉足愤，感怀殄生涯。吾叹龚夫子，秉义确不移。<br>　　晦迹一何晚，天年夭当时。薰膏自销铄，楚老空馀悲。<br>　　达者贵量力，至人尚知几。京房洞幽赞，神奥咸发挥。<br>　　如何嫉元恶，不悟祸所归。谋物暗谋已，谁言尔精微。<br>　　玄元明知止，大雅尚保躬。茂先洽闻者，幽赜咸该通。<br>　　弱年赋鹪鹩，可谓达养蒙。晚节希鸾鹄，长飞戾曾穹。<br>　　知进不知退，遂令其道穷。伊昔辨福初，胡为迷祸终。<br>　　方验嘉遁客，永贞天壤同。<br>　　圣人垂大训，奥义不苟设。天道殃顽凶，神明祐懿哲。<br>　　斯言犹影响，安得复回穴。鲧瞍诞英睿，唐虞育昏孽。<br>　　盗跖何延期，颜生乃短折。鲁隐全克让，祸机遂潜结。<br>　　楚穆肆巨逆，福柄奚赫烈。田常弑其主，祚国久罔缺。<br>　　管仲存霸功，世祖成诡说。汉氏方版荡，群阉恣邪谲。<br>　　謇謇陈蕃徒，孜孜抗忠节。誓期区宇静，爰使凶丑绝。<br>　　谋协事靡从，俄而反诛灭。古来若兹类，纷扰难尽列。<br>　　道遐理微茫，谁为我昭晰。吾将询上帝，寥廓讵跻彻。<br>　　已矣勿用言，忘怀庶自悦。
◎卷.3【步虚词十首】吴筠<br>　　众仙仰灵范，肃驾朝神宗。金景相照曜，逶迤升太空。<br>　　七玄已高飞，火炼生珠宫。馀庆逮天壤，平和王道融。<br>　　八威清游气，十绝舞祥风。使我跻阳源，其来自阴功。<br>　　逍遥太霞上，真鉴靡不通。<br>　　逸辔登紫清，乘光迈奔电。阆风隔三天，俯视犹可见。<br>　　玉闼摽敞朗，琼林郁葱蒨。自非挺金骨，焉得谐夙愿。<br>　　真朋何森森，合景恣游宴。良会忘淹留，千龄才一眄。<br>　　三宫发明景，朗照同郁仪。纷然驰飙欻，上采空清蕤。<br>　　令我洞金色，后天耀琼姿。心协太虚静，寥寥竟何思。<br>　　玄中有至乐，淡泊终无为。但与正真友，飘飖散遨嬉。<br>　　禀化凝正气，炼形为真仙。忘心符元宗，返本协自然。<br>　　帝一集绛宫，流光出丹玄。元英与桃君，朗咏长生篇。<br>　　六府焕明霞，百关罗紫烟。飙车涉寥廓，靡靡乘景迁。<br>　　不觉云路远，斯须游万天。<br>　　扶桑诞初景，羽盖凌晨霞。倏欻造西域，嬉游金母家。<br>　　碧津湛洪源，灼烁敷荷花。煌煌青琳宫，粲粲列玉华。<br>　　真气溢绛府，自然思无邪。俯矜区中士，夭浊良可嗟。<br>　　琼台劫万仞，孤映大罗表。常有三素云，凝光自飞绕。<br>　　羽幢泛明霞，升降何缥缈。鸾凤吹雅音，栖翔绛林标。<br>　　玉虚无昼夜，灵景何皎皎。一睹太上京，方知众天小。<br>　　灼灼青华林，灵风振琼柯。三光无冬春，一气清且和。<br>　　回首迩结灵，倾眸亲曜罗。豁落制六天，流铃威百魔。<br>　　绵绵庆不极，谁谓椿龄多。<br>　　高情无侈靡，遇物生华光。至乐无箫歌，金玉音琅琅。<br>　　或登明真台，宴此羽景堂。杳霭结宝云，霏微散灵香。<br>　　天人诚遐旷，欢泰不可量。<br>　　爰从太微上，肆觐虚皇尊。腾我八景舆，威迟入天门。<br>　　既登玉宸庭，肃肃仰紫轩。敢问龙汉末，如何辟乾坤。<br>　　怡然辍云璈，告我希夷言。幸闻至精理，方见造化源。<br>　　二气播万有，化机无停轮。而我操其端，乃能出陶钧。<br>　　寥寥大漠上，所遇皆清真。澄莹含元和，气同自相亲。<br>　　绛树结丹实，紫霞流碧津。以兹保童婴，永用超形神。
◎卷.4【登北固山望海】吴筠<br>　　此山镇京口，迥出沧海湄。跻览何所见，茫茫潮汐驰。<br>　　云生蓬莱岛，日出扶桑枝。万里混一色，焉能分两仪。<br>　　愿言策烟驾，缥缈寻安期。挥手谢人境，吾将从此辞。
◎卷.5【听尹炼师弹琴】吴筠<br>　　至乐本太一，幽琴和乾坤。郑声久乱雅，此道稀能尊。<br>　　吾见尹仙翁，伯牙今复存。众人乘其流，夫子达其源。<br>　　在山峻峰峙，在水洪涛奔。都忘迩城阙，但觉清心魂。<br>　　代乏识微者，幽音谁与论。
◎卷.6【题龚山人草堂】吴筠<br>　　世人负一美，未肯甘陆沉。独抱匡济器，能怀真隐心。<br>　　结庐迩城郭，及到云木深。灭迹慕颍阳，忘机同汉阴。<br>　　启户面白水，凭轩对苍岑。但歌考槃诗，不学梁父吟。<br>　　兹道我所适，感君齐素襟。勖哉龚夫子，勿使嚣尘侵。
◎卷.7【游庐山五老峰】吴筠<br>　　彭蠡隐深翠，沧波照芙蓉。日初金光满，景落黛色浓。<br>　　云外听猿鸟，烟中见杉松。自然符幽情，潇洒惬所从。<br>　　整策务探讨，嬉游任从容。玉膏正滴沥，瑶草多zv茸。<br>　　羽人栖层崖，道合乃一逢。挥手欲轻举，为余扣琼钟。<br>　　空香清人心，正气信有宗。永用谢物累，吾将乘鸾龙。
◎卷.43【登庐山东峰观九江合彭蠡湖】吴筠<br>　　百川灌彭蠡，秋水方浩浩。九派混东流，朝宗合天沼。<br>　　写心陟云峰，纵目还缥缈。宛转众浦分，差池群山绕。<br>　　江妃弄明霞，仿佛呈窈窕。而我临长风，飘然欲腾矫。<br>　　昔怀沧洲兴，斯志果已绍。焉得忘机人，相从洽鱼鸟。
◎卷.44【建业怀古】吴筠<br>　　炎精既失御，宇内为三分。吴王霸荆越，建都长江滨。<br>　　爰资股肱力，以静淮海民。魏后欲济师，临流遽旋军。<br>　　岂惟限天堑，所忌在有人。惜哉归命侯，淫虐败前勋。<br>　　衔璧入洛阳，委躬为晋臣。无何覆宗社，为尔含悲辛。<br>　　俄及永嘉末，中原塞胡尘。五马浮渡江，一龙跃天津。<br>　　此时成大业，实赖贤缙绅。辟土虽未远，规模亦振振。<br>　　谢公佐王室，仗节扫伪秦。谁为吴兵孱，用之在有伦。<br>　　荏苒宋齐末，斯须变梁陈。绵历已六代，兴亡互纷纶。<br>　　在德不在险，成败良有因。高堞复于隍，广殿摧于榛。<br>　　王风久泯灭，胜气犹氤氲。皇家一区域，玄化通无垠。<br>　　常言宇宙泰，忽遘云雷屯。极目梁宋郊，茫茫晦妖氛。<br>　　安得倚天剑，斩兹横海鳞。徘徊江山暮，感激为谁申。
◎卷.45【经羊角哀墓作】吴筠<br>　　祇召出江国，路傍旌古坟。伯桃葬角哀，墓近荆将军。<br>　　神道不相得，称兵解其纷。幽明信难知，胜负理莫分。<br>　　长呼遂刎颈，此节古未闻。两贤结情爱，骨肉何足云。<br>　　感子初并粮，我心正氛氲。迟回驻征骑，不觉空林醺。
◎卷.46【过天门山怀友】吴筠<br>　　举帆遇风劲，逸势如飞奔。缥缈凌烟波，崩腾走川原。<br>　　两山夹沧江，豁尔开天门。须臾轻舟远，想象孤屿存。<br>　　归路日已近，怡然慰心魂。所经多奇趣，待与吾友论。<br>　　一日如三秋，相思意弥敦。
◎卷.47【舟中遇柳伯存归潜山，因有此赠】吴筠<br>　　浇风久成俗，真隐不可求。何悟非所冀，得君在扁舟。<br>　　目击道已存，一笑遂忘言。况观绝交书，兼睹箴隐文。<br>　　见君浩然心，视世如浮空。君归潜山曲，我复庐山中。<br>　　形间心不隔，谁能嗟异同。他日或相访，无辞驭冷风。
◎卷.48【舟中夜行】吴筠<br>　　榜人识江路，挂席从宵征。莫辨洲渚状，但闻风波惊。<br>　　阴云正飘飖，落月无光晶。岂不畏艰险，所凭在忠诚。<br>　　何时达遥夜，伫见初日明。
◎卷.49【晚到湖口见庐山作呈诸故人】吴筠<br>　　夜舟达湖口，渐近庐山侧。高高标横天，隐隐何峻极。<br>　　石镜启晨晖，垆烟凝寒色。旅泊将休暇，归心已隮陟。<br>　　虚名久为累，使我辞逸域。良愿道不违，幽襟果兹得。<br>　　故人在云峤，乃复同晏息。鸿飞入青冥，虞氏罢缯弋。
◎卷.50【苦春霖作寄友】吴筠<br>　　应龙迁南方，霪雨备江干。俯望失平陆，仰瞻隐崇峦。<br>　　阴风敛暄气，残月凄已寒。时鸟戢好音，众芳亦微残。<br>　　万流注江湖，日夜增波澜。数君旷不接，悄然无与欢。<br>　　对酒聊自娱，援琴为谁弹。弹为愁霖引，曲罢仍永叹。<br>　　此叹因感物，谁能识其端。写怀寄同心，词极意未殚。
◎卷.51【酬叶县刘明府避地庐山言怀诒郑录事昆季苟尊师兼见赠之】吴筠<br>　　明哲良罕遇，遇君辄思齐。挺生著天爵，自可析人珪。<br>　　河洛初沸腾，方期扫虹霓。时命竟未合，安能亲鼓鼙。<br>　　从此罢飞凫，投簪辞割鸡。驱车适南土，忠孝两不暌。<br>　　庐岳镇江介，于焉惬林栖。入门披彩服，出谷杖红藜。<br>　　隐令旧闾里，而今复成跻。郑公解簪绂，华萼曜松谿。<br>　　贤哉苟征君，灭迹为圃畦。顾已成非薄，忝兹忘筌蹄。<br>　　相观对绿樽，逸思凌丹梯。道泰我长往，时清君勿迷。<br>　　王孙且无归，芳草正萋萋。
◎卷.52【高士咏·混元皇帝】吴筠<br>　　玄元九仙主，道冠三气初。应物方佐命，栖真亦归居。<br>　　贻篇训终古，驾景还太虚。孔父叹犹龙，谁能知所如。
◎卷.53【高士咏·广成子】吴筠<br>　　广成卧云岫，缅邈逾千龄。轩辕来顺风，问道修神形。<br>　　至言发玄理，告以从杳冥。三光入无穷，寂默返太宁。
◎卷.54【高士咏·许先生】吴筠<br>　　大名贤所尚，宝位圣所珍。皎皎许仲武，遗之若纤尘。<br>　　弃瓢箕山下，洗耳颍水滨。物外两寂寞，独与玄冥均。
◎卷.55【高士咏·樊先生】吴筠<br>　　巢父志何远，潜精人莫知。耻闻让王事，饮犊方见移。<br>　　不欲散大朴，焉能为尧师。炼真自轻举，浮世何足遗。
◎卷.56【高士咏·柏成子高】吴筠<br>　　大禹受禅让，子高辞诸侯。退躬适外野，放浪夫何求。<br>　　万乘造中亩，一言良见酬。俋俋耕不顾，斯情邈难俦。
◎卷.57【高士咏·臧丈人】吴筠<br>　　臧叟隐中壑，垂纶心浩然。文王感昔梦，授政道斯全。<br>　　一遵无为术，三载淳化宣。功成遂不处，遁迹符冲玄。
◎卷.58【高士咏·伯夷叔齐】吴筠<br>　　夷齐互崇让，弃国从所钦。聿来及宗周，乃复非其心。<br>　　世浊不可处，冰清首阳岑。采薇咏羲农，高义越古今。
◎卷.59【高士咏·南华真人】吴筠<br>　　南华源道宗，玄远故不测。动与造化游，静合太和息。<br>　　放旷生死外，逍遥神明域。况乃资九丹，轻举归太极。
◎卷.60【高士咏·冲虚真人】吴筠<br>　　冲虚冥至理，体道自玄通。不受子阳禄，但饮壶丘宗。<br>　　泠然竟何依，挠挑游大空。未知风乘我，为是我乘风。
◎卷.61【高士咏·洞灵真人】吴筠<br>　　亢仓致虚极，潜迹依远岫。智去愚独留，日亏岁方就。<br>　　乡人谋尸祝，不欲闻俎豆。尚贤非至理，尧舜固为陋。
◎卷.62【高士咏·通玄真人】吴筠<br>　　通玄贵阴德，利物非市朝。悠然大江上，散发挥轻桡。<br>　　已陈缁帷说，复表沧浪谣。灭迹竟何往，遗文独昭昭。
◎卷.63【高士咏·文始真人】吴筠<br>　　文始通道源，含光隐关吏。遥欣紫气浮，果验真人至。<br>　　玄诰已云锡，世荣何足累。高步三清境，超登九仙位。
◎卷.64【高士咏·荣启期】吴筠<br>　　荣期信知止，带索无所求。外物非我尚，琴歌自优游。<br>　　三乐通至道，一言醉孔丘。居常以待终，啸傲夫何忧。
◎卷.65【高士咏·长沮桀溺】吴筠<br>　　贤哉彼沮溺，避世全其真。孔父栖栖者，征途方问津。<br>　　行藏既异迹，语默岂同伦。耦耕长林下，甘与鸟雀群。
◎卷.66【高士咏·颜阖】吴筠<br>　　世情矜宠誉，效节徼当时。颜阖遵无名，饭牛聊自怡。<br>　　逃聘鄙束帛，凿坏欣茅茨。托聘嚣尘表，放浪世莫知。
◎卷.67【高士咏·老莱夫妻】吴筠<br>　　莱氏道已远，懿妻德弥清。一遁嚣烦趣，永契云壑情。<br>　　禄位非所重，拂衣遂遐征。杳然从我愿，岂为物所撄。
◎卷.68【高士咏·楚狂接舆夫妻】吴筠<br>　　接舆耽冲玄，伉俪亦真逸。傲然辞征聘，耕绩代禄秩。<br>　　凤歌诫文宣，龙德遂隐密。一游峨嵋上，千载保灵术。
◎卷.69【高士咏·郑商人弦高】吴筠<br>　　卓哉弦高子，商隐独摽奇。效谋全郑国，矫命犒秦师。<br>　　赏神义不受，存公灭其私。虚心贵无名，远迹居九夷。
◎卷.70【高士咏·柳下惠】吴筠<br>　　展禽抱纯粹，灭迹和光尘。高情遗轩冕，降志救世人。<br>　　百行既无点，三黜道弥真。信谓德超古，岂惟言中伦。
◎卷.71【高士咏·荷蓧晨门】吴筠<br>　　荷蓧隐耕艺，晨门潜抱关。道尊名可贱，理惬心弥闲。<br>　　混迹是非域，纵怀天地间。同讥孔宣父，匿景杳不还。
◎卷.72【高士咏·汉阴丈人】吴筠<br>　　野哉汉阴叟，好古遂忘机。抱瓮诚亦勤，守朴全道微。<br>　　子贡初不达，听言识其非。已为风波人，怳惘失所依。
◎卷.73【高士咏·於陵夫妻】吴筠<br>　　皎皎於陵子，己贤妻亦明。安兹道德重，顾彼浮华轻。<br>　　琴书不为务，禄位不可荣。逃迹终灌园，谁能达世情。
◎卷.74【高士咏·项橐】吴筠<br>　　太项冥虚极，微远不可究。禀量合太初，返形寄童幼。<br>　　孔父惭至理，颜生赖真授。泛然同万流，无迹世莫觏。
◎卷.75【高士咏·太伯延陵】吴筠<br>　　太伯全至让，远投蛮夷间。延陵嗣高风，去国不复还。<br>　　尊荣比蝉翼，道义侔崇山。元规与峻节，历世无能攀。
◎卷.76【高士咏·壶丘子】吴筠<br>　　壶丘道为量，玄虚固难知。季咸曜浅术，御寇初深疑。<br>　　至人忘祸福，感变靡定期。太冲杳无朕，元化谁能知。
◎卷.77【高士咏·段干木】吴筠<br>　　干木布衣者，守道杜衡门。德光义且富，肯易王侯尊。<br>　　魏主钦其贤，轼庐情亦敦。秦兵遂不举，高卧为国藩。
◎卷.78【高士咏·鲁仲连】吴筠<br>　　仲连秉奇节，释难含道情。一言却秦围，片札降聊城。<br>　　辞金义何远，让禄心益清。处世功已立，拂衣蹈沧溟。
◎卷.79【高士咏·颜歜】吴筠<br>　　高哉彼颜歜，逸气陵齐宣。道尊义不屈，士重王来前。<br>　　荣禄安可诱，保和从自然。放情任所尚，长揖归山泉。
◎卷.80【高士咏·周丰】吴筠<br>　　周丰贵隐耀，静默尊无名。鲁侯询政体，喻以治道精。<br>　　莅人在忠悫，疑叛由会盟。一言达至义，千载良为程。
◎卷.81【高士咏·师金】吴筠<br>　　圣人贵素朴，礼义非玄同。师金告颜生，可谓达化宗。<br>　　夫子饰刍狗，自然道斯穷。应物方矫行，俯仰靡不通。
◎卷.82【高士咏·南郭子綦】吴筠<br>　　子綦方隐几，冥寂久灰心。悟来应颜游，清义杳何深。<br>　　含响尽天籁，有言同鷇音。是非不足辩，安用劳神襟。
◎卷.83【高士咏·黔娄先生】吴筠<br>　　黔娄蕴雅操，守约遗代华。淡然常有怡，与物固无瑕。<br>　　哲妻配明德，既没辩正邪。辞禄乃馀贵，表谥良可嘉。
◎卷.84【高士咏·原宪】吴筠<br>　　原生何淡漠，观妙自怡性。蓬户常晏如，弦歌乐天命。<br>　　无财方是贫，有道固非病。木赐钦高风，退惭车马盛。
◎卷.85【高士咏·商山四皓】吴筠<br>　　万方厌秦德，战伐何纷纷。四皓同无为，丘中卧白云。<br>　　自汉成帝业，一来翼储君。知几道可尚，隐括成元勋。
◎卷.86【高士咏·河上公】吴筠<br>　　邈邈河上叟，无名契虚冲。灵关畅玄旨，万乘趋道风。<br>　　宠辱不可累，飘然在云空。独与造化友，谁能测无穷。
◎卷.87【高士咏·东方曼倩】吴筠<br>　　东方禀易象，玩世隐廊庙。栖心抱清微，混迹秘光耀。<br>　　玄览寄数术，纳规在谈笑。卖药五湖中，还从九仙妙。
◎卷.88【高士咏·严君平】吴筠<br>　　汉皇举遗逸，多士咸已宁。至德不可拔，严君独湛冥。<br>　　卜筮训流俗，指归畅玄经。闭关动元象，何必游紫庭。
◎卷.89【高士咏·司马季主】吴筠<br>　　季主超常伦，沉迹寄卜筮。宋贾二大夫，停车试观艺。<br>　　高谈哂朝列，洪辩不可际。终秉鸾凤心，翛然已遐逝。
◎卷.90【高士咏·郑子真张仲蔚】吴筠<br>　　子真岩石下，仲蔚蓬蒿居。礼聘终不屈，清贫长晏如。<br>　　心情在耕艺，养寿资玄虚。至乐非外物，道冥欢有馀。
◎卷.91【高士咏·严子陵】吴筠<br>　　汉皇敦故友，物色访严生。三聘迨深泽，一来遇帝庭。<br>　　紫宸同御寝，玄象验客星。禄位终不屈，云山乐躬耕。
◎卷.92【高士咏·向子平】吴筠<br>　　子平好真隐，清净玩老易。探玄乐无为，观象验损益。<br>　　常抱方外心，且纡人间迹。一朝毕婚娶，五岳遂长适。
◎卷.93【高士咏·韩康】吴筠<br>　　伯休抱遐心，隐括自为美。卖药不二价，有名反深耻。<br>　　安能受玄纁，秉愿终素履。逃遁从所尚，萧萧绝尘轨。
◎卷.94【高士咏·台佟管宁】吴筠<br>　　吾嘉台孝威，乐道隐岩穴。吾尚管幼安，栖真养高节。<br>　　采药聊自给，观书任所悦。风尘不可混，真素比松雪。
◎卷.95【高士咏·高凤】吴筠<br>　　吾观时人趣，矫迹务驰声。独有高文通，讼田求翳名。<br>　　公车徒见累，爵禄非所荣。隐身乐鱼钓，世网不可撄。
◎卷.96【高士咏·庞德公】吴筠<br>　　庞公栖鹿门，绝迹远城市。超然风尘外，自得丘壑美。<br>　　耕凿勤厥躬，耘锄课妻子。保兹永无患，轩冕何足纪。
◎卷.97【高士咏·玄晏先生】吴筠<br>　　士安逾弱冠，落魄未修饰。一朝因感激，志学忘寝食。<br>　　著书穷天人，辞聘守玄默。薄葬信昭俭，可为将来则。
◎卷.98【高士咏·孙公和】吴筠<br>　　孙登好淳古，卉服从穴居。弹琴合天和，读易见象初。<br>　　终日无愠色，恬然在玄虚。贻言诫叔夜，超迹安所如。
◎卷.99【高士咏·董威辇】吴筠<br>　　董京依白社，散发咏玄风。心出区宇外，迹参城市中。<br>　　嚣尘不能杂，名位安可笼。匿影留雅什，精微信难穷。
◎卷.100【高士咏·郭文举】吴筠<br>　　郭生在童稚，已得方外心。绝迹遗世务，栖真入长林。<br>　　元和感异类，猛兽怀德音。不忆固无情，斯言微且深。
◎卷.101【高士咏·陶征君】吴筠<br>　　吾重陶渊明，达生知止足。怡情在樽酒，此外无所欲。<br>　　彭泽非我荣，折腰信为辱。归来北窗下，复采东篱菊。
◎卷.102【元日言怀，因以自励，诒诸同志】吴筠<br>　　驰光无时憩，加我五十年。知非慕伯玉，读易宗文宣。<br>　　经世匪吾事，庶几唯道全。谁言帝乡远，自古多真仙。<br>　　馀滓永可涤，秉心方杳然。孰能无相与，灭迹俱忘筌。<br>　　安用感时变，当期升九天。
◎卷.103【同刘主簿承介建昌江泛舟作】吴筠<br>　　吾友从吏隐，和光心杳然。鸣琴正多暇，啸侣浮清川。<br>　　风霁远澄映，昭昭涵洞天。坐惊众峰转，乃觉孤舟迁。<br>　　崖屿非一状，差池过目前。徘徊白日暮，月色江中鲜。<br>　　真兴殊未已，滔滔且溯沿。时歌沧浪曲，或诵逍遥篇。<br>　　酣畅迷夜久，迟迟方告旋。此时无相与，其旨在忘筌。
◎卷.104【缑山庙】吴筠<br>　　朝吾自嵩山，驱驾遵洛汭。逶迟轘辕侧，仰望缑山际。<br>　　王子谢时人，笙歌此宾帝。仙材夙所禀，宝位焉足系。<br>　　为迫丹霄期，阙流苍生惠。高踪邈千载，遗庙今一诣。<br>　　肃肃生风云，森森列松桂。大君弘至道，层构何壮丽。<br>　　稽首环金坛，焚香陟瑶砌。伊余超浮俗，尘虑久已闭。<br>　　况复清夙心，萧然叶真契。
◎卷.105【胡无人行】吴筠<br>　　剑头利如芒，恒持照眼光。铁骑追骁虏，金羁讨黠羌。<br>　　高秋八九月，胡地早风霜。男儿不惜死，破胆与君尝。
◎卷.106【别章叟】吴筠<br>　　平昔同邑里，经年不相思。今日成远别，相对心凄其。
◎卷.107【题缙云岭永望馆】吴筠<br>　　人惊此路险，我爱山前深。犹恐佳趣尽，欲行且沉吟。
◎卷.108【题华山人所居】吴筠<br>　　故人住南郭，邀我对芳樽。欢畅日云暮，不知城市喧。<br>第八百五十四卷
◎卷.1【初月】杜光庭<br>　　始看东上又西浮，圆缺何曾得自由。照物不能长似镜，<br>　　当天多是曲如钩。定无列宿敢争耀，好伴晴河相映流。<br>　　直使奔波急于箭，只应白尽世间头。
◎卷.2【题仙居观】杜光庭<br>　　往岁真人朝玉皇，四真三代住繁阳。初开九鼎丹华熟，<br>　　继蹑五云天路长。烟锁翠岚迷旧隐，池凝寒镜贮秋光。<br>　　时从白鹿岩前往，应许潜通不死乡。
◎卷.3【题鸿都观】杜光庭<br>　　亡吴霸越已功全，深隐云林始学仙。鸾鹤自飘三蜀驾，<br>　　波涛犹忆五湖船。双溪夜月明寒玉，众岭秋空敛翠烟。<br>　　也有扁舟归去兴，故乡东望思悠然。
◎卷.4【题都庆观】杜光庭<br>　　三仙一一驾红鸾，仙去云闲绕古坛。炼药旧台空处所，<br>　　挂衣乔木两摧残。清风岭接猿声近，白石溪涵水影寒。<br>　　二十四峰皆古隐，振缨长往亦何难。
◎卷.5【赠将军】杜光庭<br>　　□□□□□□□，□□□□□□□。八表顺风惊雨露，<br>　　四溟随剑息波涛。手扶北极鸿图永，云卷长天圣日高。<br>　　未会汉家青史上，韩彭何处有功劳。
◎卷.6【题鹤鸣山】杜光庭<br>　　五气云龙下泰清，三天真客已功成。人间回首山川小，<br>　　天上凌云剑佩轻。花拥石坛何寂寞，草平辙迹自分明。<br>　　鹿裘高士如相遇，不待岩前鹤有声。
◎卷.7【题空明洞】杜光庭<br>　　窅然灵岫五云深，落翮标名振古今。芝朮迎风香馥馥，<br>　　松柽蔽日影森森。从师只拟寻司马，访道终期谒奉林。<br>　　欲问空明奇胜处，地藏方石恰如金。
◎卷.8【题北平沼】杜光庭<br>　　桐柏真人曾此居，焚香厓下诵灵书。朝回时宴三山客，<br>　　涧尽闲飞五色鱼。天柱一峰凝碧玉，神灯千点散红蕖。<br>　　宝芝常在知谁得，好驾金蟾入太虚。
◎卷.9【题平盖沼】杜光庭<br>　　势压长江空八阵，吴都仙客此修真。寒江向晚波涛急，<br>　　深洞无风草木春。江上玉人应可见，洞中仙鹿已来驯。<br>　　龙车凤辇非难遇，只要尘心早出尘。
◎卷.10【题本竹观】杜光庭<br>　　楼阁层层冠此山，雕轩朱槛一跻攀。碑刊古篆龙蛇动，<br>　　洞接诸天日月闲。帝子影堂香漠漠，真人丹涧水潺潺。<br>　　扫空双竹今何在，只恐投波去不还。
◎卷.11【题福唐观二首】杜光庭<br>　　盘空蹑翠到山巅，竹殿云楼势逼天。古洞草深微有路，<br>　　旧碑文灭不知年。八州物象通檐外，万里烟霞在目前。<br>　　自是人间轻举地，何须蓬岛访真仙。<br>　　曾随云水此山游，行尽层峰更上楼。九月登临须有意，<br>　　七年岐路亦堪愁。树红树碧高低影，烟淡烟浓远近秋。<br>　　暂熟炉香不须去，伫陪天仗入神州。
◎卷.12【题莫公台】杜光庭<br>　　奇绝巍台峙浊流，古来人号小瀛洲。路通霄汉云迷晚，<br>　　洞隐鱼龙月浸秋。举首摘星河有浪，自天图画笔无钩。<br>　　将军悟却希夷诀，赢得清名万古流。
◎卷.13【读书台】杜光庭<br>　　山中犹有读书台，风扫晴岚画障开。<br>　　华月冰壶依旧在，青莲居士几时来。
◎卷.14【赠人】杜光庭<br>　　静神凝思仰青冥，此夕长天降瑞星。<br>　　海上昨闻鹏羽翼，人间初见鹤仪形。
◎卷.15【赠蜀州刺史】杜光庭<br>　　再扶日月归行殿，却领山河镇梦刀。<br>　　从此雄名压寰海，八溟争敢起波涛。
◎卷.16【题剑门】杜光庭<br>　　谁运乾坤陶冶功，铸为双剑倚苍穹。<br>　　题诗曾驻三天驾，碍日长含八海风。
◎卷.17【题龙鹄山】杜光庭<br>　　抽得闲身伴瘦筇，乱敲青碧唤蛟龙。<br>　　道人扫径收松子，缺月初圆天柱峰。
◎卷.18【富贵曲（一作郑遨诗）】杜光庭<br>　　美人梳洗时，满头间珠翠。岂知两片云，戴却数乡税。
◎卷.19【咏西施（一作郑遨诗）】杜光庭<br>　　素面已云妖，更著花钿饰。脸横一寸波，浸破吴王国。
◎卷.20【伤时（一作郑遨诗）】杜光庭<br>　　帆力劈开沧海浪，马蹄踏破乱山青。<br>　　浮名浮利过于酒，醉得人心死不醒。
◎卷.21【题霍山秦尊师（一作郑遨诗）】杜光庭<br>　　老鹤玄猿伴采芝，有时长叹独移时。<br>　　翠娥红粉婵娟剑，杀尽世人人不知。
◎卷.22【偶题（一作郑遨诗）】杜光庭<br>　　似鹤如云一个身，不忧家国不忧贫。<br>　　拟将枕上日高睡，卖与世间荣贵人。
◎卷.23【思山咏（一作郑遨诗）】杜光庭<br>　　因卖丹砂下白云，鹿裘惟惹九衢尘。<br>　　不如将耳入山去，万是千非愁杀人。
◎卷.24【景福中作（一作郑遨诗）】杜光庭<br>　　闷见戈鋋匝四溟，恨无奇策救生灵。<br>　　如何饮酒得长醉，直到太平时节醒。
◎卷.25【招友人游春（一作郑遨诗）】杜光庭<br>　　难把长绳系日乌，芳时偷取醉功夫。<br>　　任堆金璧磨星斗，买得花枝不老无。
◎卷.26【山居三首（一作郑遨诗）】杜光庭<br>　　闷见有人寻，移庵更入深。落花流涧水，明月照松林。<br>　　醉劝头陀酒，闲教孺子吟。身同云外鹤，断得世尘侵。<br>　　冥心栖太室，散发浸流泉。采柏时逢麝，看云忽见仙。<br>　　夏狂冲雨戏，春醉戴花眠。绝顶登云望，东都一点烟。<br>　　不求朝野知，卧见岁华移。采药归侵夜，听松饭过时。<br>　　荷竿寻水钓，背局上岩棋。祭庙人来说，中原正乱离。
◎卷.27【纪道德】杜光庭<br>　　道，德。清虚，玄默。生帝先，为圣则。听之不闻，<br>　　抟之不得。至德本无为，人中多自惑。在洗心而息虑，<br>　　亦知白而守黑。百姓日用而不知，上士勤行而必克。<br>　　既鼓铸于乾坤品物，信充仞乎东西南北。<br>　　三皇高拱兮任以自然，五帝垂衣兮修之不忒。<br>　　以心体之者为四海之主，以身弯之者为万夫之特。<br>　　有皓齿青娥者为伐命之斧，蕴奇谋广智者为盗国之贼。<br>　　曾未若轩后顺风兮清静自化，曾未若皋陶迈种兮温恭允塞。<br>　　故可以越圆清方浊兮不始不终，<br>　　何止乎居九流五常兮理家理国。<br>　　岂不闻乎天地于道德也无以清宁，<br>　　岂不闻乎道德于天地也有逾绳墨。<br>　　语不云乎仲尼有言朝闻道夕死可矣，<br>　　所以垂万古历百王不敢离之于顷刻。
◎卷.28【怀古今】杜光庭<br>　　古，今。感事，伤心。惊得丧，叹浮沈。风驱寒暑，<br>　　川注光阴。始衒朱颜丽，俄悲白发侵。嗟四豪之不返，<br>　　痛七贵以难寻。夸父兴怀于落照，田文起怨于鸣琴。<br>　　雁足凄凉兮传恨绪，凤台寂寞兮有遗音。<br>　　朔漠幽囚兮天长地久，潇湘隔别兮水阔烟深。<br>　　谁能绝圣韬贤餐芝饵术，谁能含光遁世炼石烧金。<br>　　君不见屈大夫纫兰而发谏，君不见贾太傅忌鵩而愁吟。<br>　　君不见四皓避秦峨峨恋商岭，君不见二疏辞汉飘飘归故林。<br>　　胡为乎冒进贪名践危途与倾辙，<br>　　胡为乎怙权恃宠顾华饰与雕簪。<br>　　吾所以思抗迹忘机用虚无为师范，<br>　　吾所以思去奢灭欲保道德为规箴。<br>　　不能劳神效苏子张生兮于时而纵辩，<br>　　不能劳神效杨朱墨翟兮挥涕以沾襟。
◎卷.29【句】杜光庭<br>　　铜壶滴滴禁漏起，三十六宫争卷帘。（《月》，<br>　　以下《锦绣万花谷》）<br>　　斜阳古岸归鸦晚，红蓼低沙宿雁愁。<br>　　霜雕曲径寒芜白，雁下遥村落照黄。<br>　　恩威欲寄黄丞相，仁信先闻郭细侯。<br>　　兵气此时来世上，文星今日到人间。降因天下思姚宋，<br>　　出为儒门继孔颜。<br>　　丹灶河车休矻矻，蚌胎龟息且绵绵。驭景必能趋日域，<br>　　骑箕终拟蹑星躔。返朴还淳皆至理，遗形忘性尽真铨。<br>　　（《山居百韵》，见《鉴戒录》）<br>第八百五十五卷
◎卷.1【山居（一作杜光庭诗）】郑遨<br>　　闷见有人寻，移庵更入深。落花流涧水，明月照松林。<br>　　醉劝头陀酒，闲教孺子吟。身同云外鹤，断得世尘侵。<br>　　冥心栖太室，散发浸流泉。采柏时逢麝，看云忽见山。<br>　　夏狂冲雨戏，春醉戴花眠。绝顶登云望，东都一点烟。<br>　　不求朝野知，卧见岁华移。采药归侵夜，听松饭过时。<br>　　荷竿寻水钓，背局上岩棋。祭庙人来说，中原正乱离。
◎卷.2【茶诗】郑遨<br>　　嫩芽香且灵，吾谓草中英。夜臼和烟捣，寒炉对雪烹。<br>　　惟忧碧粉散，常见绿花生。最是堪珍重，能令睡思清。
◎卷.3【哭张道古】郑遨<br>　　曾陈章疏忤昭皇，扑落西南事可伤。岂使谏臣终屈辱，<br>　　直疑天道恶忠良。生前卖卜居三蜀，死后驰名遍大唐。<br>　　谁是后来修史者，言君力死正颓纲。
◎卷.4【富贵曲（一作杜光庭诗）】郑遨<br>　　美人梳洗时，满头间珠翠。岂知两片云，戴却数乡税。
◎卷.5【伤农】郑遨<br>　　一粒红稻饭，几滴牛颔血。珊瑚枝下人，衔杯吐不歇。
◎卷.6【咏西施（一作杜光庭诗）】郑遨<br>　　素面已云妖，更著花钿饰。脸横一寸波，浸破吴王国。
◎卷.7【思山咏（一作杜光庭诗）】郑遨<br>　　因卖丹砂下白云，鹿裘惟惹九衢尘。<br>　　不如将耳入山去，万是千非愁杀人。
◎卷.8【招友人游春（一作杜光庭诗）】郑遨<br>　　难把长绳系日乌，芳时偷取醉工夫。<br>　　任堆金璧磨星斗，买得花枝不老无。
◎卷.9【宿洞庭】郑遨<br>　　月到君山酒半醒，朗吟疑有水仙听。<br>　　无人识我真闲事，赢得高秋看洞庭。
◎卷.10【题病僧寮】郑遨<br>　　佛前香印废晨烧，金锡当门照寂寥。<br>　　童子不知师病困，报风吹折好芭蕉。
◎卷.11【题霍山秦尊师（一作杜光庭诗）】郑遨<br>　　老鹤玄猿伴采芝，有时长叹独移时。<br>　　翠娥红粉浑如剑，杀尽世人人不知。
◎卷.12【偶题（前首一作杜光庭诗）】郑遨<br>　　似鹤如云一个身，不忧家国不忧贫。<br>　　拟将枕上日高睡，卖与世间荣贵人。<br>　　帆力劈开沧海浪，马蹄踏破乱山青。<br>　　浮名浮利浓于酒，醉得人心死不醒。
◎卷.13【景福中作（一作杜光庭诗）】郑遨<br>　　闷见戈鋋匝四溟，恨无奇策救生灵。<br>　　如何饮酒得长醉，直到太平时节醒。
◎卷.14【题中条静观（侯道华上升处）】郑遨<br>　　松顶留衣上玉霄，永传异迹在中条。<br>　　不知揖遍诸仙否，欲请还丹问昨宵。
◎卷.15【送卧云道士（一作鱼又玄，题云题柳公权书度人经后）】虞有贤<br>　　卧云道士来相辞，相辞倏忽何所之。紫阁春深烟霭霭，<br>　　东风花柳折枝枝。药成酒熟有时节，寒食恐失松间期。<br>　　冥鸿一见伤弓翼，高飞展转心无疑。满酌数杯酒，<br>　　狂吟几首诗。留不住，去不悲，醯鸡蜉蝣安得知。
◎卷.16【示守庚申众】程紫霄<br>　　不守庚申亦不疑，此心常与道相依。<br>　　玉皇已自知行止，任汝三彭说是非。
◎卷.17【兰溪灵瑞观】舒道纪<br>　　澄心坐清境，虚白生林端。夜静笑声出，月明松影寒。<br>　　绛霞封药灶，碧窦溅斋坛。海树几回老，先生棋未残。
◎卷.18【题赤松宫（今兰溪县之赤松山。王初平亦称赤松子）】舒道纪<br>　　松老赤松原，松间庙宛然。人皆有兄弟，谁得共神仙。<br>　　双鹤冲天去，群羊化石眠。至今丹井水，香满北山边。
◎卷.19【参同契明镜图诀诗二首】彭晓<br>　　造化潜施迹莫穷，簇成真诀指蒙童。三篇秘列八环内，<br>　　万象门开一镜中。离女驾龙为木婿，坎男乘虎作金翁。<br>　　同人好道宜精究，究得长生路便通。<br>　　至道希夷妙且深，烧丹先认大还心。日爻阴耦生真汞，<br>　　月卦阳奇产正金。女妊朱砂男孕雪，北藏荧惑丙含壬。<br>　　两端指的铅金祖，莫向诸般取次寻。
◎卷.20【题柳公权书度人经后（一作虞有贤，题云送卧云道士）】鱼又玄<br>　　卧云道士来相辞，相辞倏忽何所之。紫阁当春凝烟霭，<br>　　东风吹岸花枝枝。药成酒熟有时节，寒食恐失松间期。<br>　　冥鸿复见伤弓翼，高飞展转心无疑。满泻数杯酒，<br>　　狂吟几首诗。留不住，去不悲，醯鸡蜉蝣可得知。<br>第八百五十六卷
◎卷.1【呈钟离云房】吕岩<br>　　生在儒家遇太平，悬缨重滞布衣轻。<br>　　谁能世上争名利，臣事玉皇归上清。
◎卷.2【献郑思远施真人二仙】吕岩<br>　　万劫千生到此生，此生身始觉飞轻。抛家别国云山外，<br>　　炼魄全魂日月精。比见至人论九鼎，欲穷大药访三清。<br>　　如今获遇真仙面，紫府仙扉得姓名。
◎卷.3【得火龙真人剑法】吕岩<br>　　昔年曾遇火龙君，一剑相传伴此身。天地山河从结沫，<br>　　星辰日月任停轮。须知本性绵多劫，空向人间历万春。<br>　　昨夜钟离传一语，六天宫殿欲成尘。
◎卷.4【七言】吕岩<br>　　周行独力出群伦，默默昏昏亘古存。无象无形潜造化，<br>　　有门有户在乾坤。色非色际谁穷处，空不空中自得根。<br>　　此道非从它外得，千言万语谩评论。<br>　　通灵一颗正金丹，不在天涯地角安。讨论穷经深莫究，<br>　　登山临水杳无看。光明暗寄希夷顶，赫赤高居混沌端。<br>　　举世若能知所寓，超凡入圣弗为难。<br>　　落魄红尘四十春，无为无事信天真。生涯只在乾坤鼎，<br>　　活计惟凭日月轮。八卦气中潜至宝，五行光里隐元神。<br>　　桑田改变依然在，永作人间出世人。<br>　　独处乾坤万象中，从头历历运元功。纵横北斗心机大，<br>　　颠倒南辰胆气雄。鬼哭神号金鼎结，鸡飞犬化玉炉空。<br>　　如何俗士寻常觅，不达希夷不可穷。<br>　　谁信华池路最深，非遐非迩奥难寻。九年采炼如红玉，<br>　　一日圆成似紫金。得了永祛寒暑逼，服之应免死生侵。<br>　　劝君门外修身者，端念思惟此道心。<br>　　水府寻铅合火铅，黑红红黑又玄玄。气中生气肌肤换，<br>　　精里含精性命专。药返便为真道士，丹还本是圣胎仙。<br>　　出神入定虚华语，徒费功夫万万年。<br>　　九鼎烹煎九转砂，区分时节更无差。精神气血归三要，<br>　　南北东西共一家。天地变通飞白雪，阴阳和合产金花。<br>　　终期凤诏空中降，跨虎骑龙谒紫霞。<br>　　凭君子后午前看，一脉天津在脊端。金阙内藏玄谷子，<br>　　玉池中坐太和官。只将至妙三周火，炼出通灵九转丹。<br>　　直指几多求道者，行藏莫离虎龙滩。<br>　　返本还元道气平，虚非形质转分明。水中白雪微微结，<br>　　火里金莲渐渐生。圣汞论时非有体，真铅穷看亦无名。<br>　　吾今为报修行者，莫向烧金问至精。<br>　　安排鼎灶炼玄根，进退须明卯酉门。绕电奔云飞日月，<br>　　驱龙走虎出乾坤。一丸因与红颜驻，九转能烧白发痕。<br>　　此道幽微知者少，茫茫尘世与谁论。<br>　　醍醐一盏诗一篇，暮醉朝吟不记年。乾马屡来游九地，<br>　　坤牛时驾出三天。白龟窟里夫妻会，青凤巢中子母圆。<br>　　提挈灵童山上望，重重叠叠是金钱。<br>　　认得东西木与金，自然炉鼎虎龙吟。但随天地明消息，<br>　　方识阴阳有信音。左掌南辰攀鹤羽，右擎北极剖龟心。<br>　　神仙亲口留斯旨，何用区区向外寻。<br>　　一本天机深更深，徒言万劫与千金。三冬大热玄中火，<br>　　六月霜寒表外阴。金为浮来方见性，木因沈后始知心。<br>　　五行颠倒堪消息，返本还元在己寻。<br>　　虎将龙军气宇雄，佩符持甲去匆匆。铺排剑戟奔如电，<br>　　罗列旌旗疾似风。活捉三尸焚鬼窟，生禽六贼破魔宫。<br>　　河清海晏乾坤净，世世安居道德中。<br>　　我家勤种我家田，内有灵苗活万年。花似黄金苞不大，<br>　　子如白玉颗皆圆。栽培全赖中宫土，灌溉须凭上谷泉。<br>　　直候九年功满日，和根拔入大罗天。<br>　　寻常学道说黄芽，万水千山觅转差。有畛有园难下种，<br>　　无根无脚自开花。九三鼎内烹如酪，六一炉中结似霞。<br>　　不日成丹应换骨，飞升遥指玉皇家。<br>　　四六关头路坦平，行人到此不须惊。从教犊驾轰轰转，<br>　　尽使羊车轧轧鸣。渡海经河稀阻滞，上天入地绝欹倾。<br>　　功成直入长生殿，袖出神珠彻夜明。<br>　　九六相交道气和，河车昼夜迸金波。呼时一一关头转，<br>　　吸处重重脉上摩。电激离门光海岳，雷轰震户动婆娑。<br>　　思量此道真长远，学者多迷溺爱河。<br>　　金丹不是小金丹，阴鼎阳炉里面安。尽道东山寻汞易，<br>　　岂知西海觅铅难。玄珠窟里行非远，赤水滩头去便端。<br>　　认得灵竿真的路，何劳礼月步星坛。<br>　　古今机要甚分明，自是众生力量轻。尽向有中寻有质，<br>　　谁能无里见无形。真铅圣汞徒虚费，玉室金关不解扃。<br>　　本色丹瓢推倒后，却吞丸药待延龄。<br>　　浮名浮利两何堪，回首归山味转甘。举世算无心可契，<br>　　谁人更与道相参。寸犹未到甘谈尺，一尚难明强说三。<br>　　经卷葫芦并拄杖，依前担入旧江南。<br>　　本来无作亦无行，行着之时是妄情。老氏语中犹未决，<br>　　瞿昙言下更难明。灵竿有节通天去，至药无根得地生。<br>　　今日与君无吝惜，功成只此是蓬瀛。<br>　　解将火种种刀圭，火种刀圭世岂知。山上长男骑白马，<br>　　水边少女牧乌龟。无中出有还丹象，阴里生阳大道基。<br>　　颠倒五行凭匠手，不逢匠手莫施为。<br>　　三千馀法论修行，第一烧丹路最亲。须是坎男端的物，<br>　　取他离女自然珍。烹成不死砂中汞，结出长生水里银。<br>　　九转九还功若就，定将衰老返长春。<br>　　欲种长生不死根，再营阴魄及阳魂。先教玄母归离户，<br>　　后遣空王镇坎门。虎到甲边风浩浩，龙居庚内水温温。<br>　　迷途争与轻轻泄，此理须凭达者论。<br>　　闭目存神玉户观，时来火候递相传。云飞海面龙吞汞，<br>　　风击岩巅虎伏铅。一旦炼成身内宝，等闲探得道中玄。<br>　　刀圭饵了丹书降，跳出尘笼上九天。<br>　　千日功夫不暂闲，河车搬载上昆山。虎抽白汞安炉里，<br>　　龙发红铅向鼎间。仙府记名丹已熟，阴司除籍命应还。<br>　　彩云捧足归何处，直入三清谢圣颜。<br>　　解匹真阴与正阳，三年功满结成霜。神龟出入庚辛位，<br>　　丹凤翱翔甲乙方。九鼎先辉双瑞气，三元中换五毫光。<br>　　尘中若有同机者，共住烟霄不死乡。<br>　　修生一路就中难，迷者徒将万卷看。水火均平方是药，<br>　　阴阳差互不成丹。守雌勿失雄方住，在黑无亏白自乾。<br>　　认得此般真妙诀，何忧风雨妒衰残。<br>　　才吞一粒便安然，十二重楼九曲连。庚虎循环餐绛雪，<br>　　甲龙夭乔迸灵泉。三三上应三千日，九九中延九万年。<br>　　须得有缘方可授，未曾轻泄与人传。<br>　　谁知神水玉华池，中有长生性命基。运用须凭龙与虎，<br>　　抽添全藉坎兼离。晨昏点尽黄金粉，顷刻修成玉石脂。<br>　　斋戒饵之千日后，等闲轻举上云梯。<br>　　九天云净鹤飞轻，衔简翩翩别太清。身外红尘随意换，<br>　　炉中白石立时成。九苞凤向空中舞，五色云从足下生。<br>　　回首便归天上去，愿将甘雨救焦氓。<br>　　婴儿迤逦降瑶阶，手握玄珠直下来。半夜紫云披素质，<br>　　几回赤气掩桃腮。微微笑处机关转，拂拂行时户牖开。<br>　　此是吾家真一子，庸愚谁敢等闲猜。<br>　　水得天符下玉都，三千日里积功夫。祷祈天地开金鼎，<br>　　收拾阴阳锁玉壶。便觉凡躯能变化，深知妙道不虚图。<br>　　时来试问尘中叟，这个玄机世有无。<br>　　谁识寰中达者人，生平解法水中银。一条拄杖撑天地，<br>　　三尺昆吾斩鬼神。大醉醉来眠月洞，高吟吟去傲红尘。<br>　　自从悟里终身后，赢得蓬壶永劫春。<br>　　红炉迸溅炼金英，一点灵珠透室明。摆动乾坤知道力，<br>　　逃移生死见功程。逍遥四海留踪迹，归去三清立姓名。<br>　　直上五云云路稳，紫鸾朱凤自来迎。<br>　　时人若要学长生，先是枢机昼夜行。恍惚中间专志气，<br>　　虚无里面固元精。龙交虎战三周毕，兔走乌飞九转成。<br>　　炼出一炉神圣药，五云归去路分明。<br>　　亦无得失亦无言，动即施功静即眠。驱遣赤牛耕宇宙，<br>　　分张玉粒种山川。栽培不惮劳千日，服食须知活万年。<br>　　今日示君君好信，教君见世作神仙。<br>　　不须两两与三三，只在昆仑第一岩。逢润自然情易伏，<br>　　遇炎常恐性难降。有时直入三元户，无事还归九曲江。<br>　　世上有人烧得住，寿齐天地更无双。<br>　　本末无非在玉都，亦曾陆地作凡夫。吞精食气先从有，<br>　　悟理归真便入无。水火自然成既济，阴阳和合自相符。<br>　　炉中炼出延年药，溟渤从教变复枯。<br>　　无名无利任优游，遇酒逢歌且唱酬。数载未曾经圣阙，<br>　　千年唯只在仙州。寻常水火三回进，真个夫妻一处收。<br>　　药就功成身羽化，更抛尘坌出凡流。<br>　　杳杳冥冥莫问涯，雕虫篆刻道之华。守中绝学方知奥，<br>　　抱一无言始见佳。自有物如黄菊蕊，更无色似碧桃花。<br>　　休将心地虚劳用，煮铁烧金转转差。<br>　　还丹功满未朝天，且向人间度有缘。拄杖两头担日月，<br>　　葫芦一个隐山川。诗吟自得闲中句，酒饮多遗醉后钱。<br>　　若问我修何妙法，不离身内汞和铅。<br>　　半红半黑道中玄，水养真金火养铅。解接往年三寸气，<br>　　还将运动一周天。烹煎尽在阴阳力，进退须凭日月权。<br>　　只此功成三岛外，稳乘鸾凤谒诸仙。<br>　　返本还元已到乾，能升能降号飞仙。一阳生是兴功日，<br>　　九转周为得道年。炼药但寻金里水，安炉先立地中天。<br>　　此中便是还丹理，不遇奇人誓莫传。<br>　　飞龙九五已升天，次第还当赤帝权。喜遇汞珠凝正午，<br>　　幸逢铅母结重玄。狂猿自伏何须炼，野马亲调不着鞭。<br>　　炼就一丸天上药，顿然心地永刚坚。<br>　　举世何人悟我家，我家别是一荣华。盈箱贮积登仙录，<br>　　满室收藏伏火砂。顿饮长生天上酒，常栽不死洞中花。<br>　　凡流若问吾生计，遍地纷纷五彩霞。<br>　　津能充渴气充粮，家住三清玉帝乡。金鼎炼来多外白，<br>　　玉虚烹处彻中黄。始知青帝离宫住，方信金精水府藏。<br>　　流俗要求玄妙理，参同契有两三行。<br>　　紫诏随鸾下玉京，元君相命会三清。便将金鼎丹砂饵，<br>　　时拂霞衣驾鹤行。天上双童持珮引，月中娇女执幡迎。<br>　　此时功满参真后，始信仙都有姓名。<br>　　修修修得到乾乾，方号人间一醉仙。世上光阴催短景，<br>　　洞中花木任长年。形飞峭壁非凡骨，神在玄宫别有天。<br>　　唯愿先生频一顾，更玄玄外问玄玄。<br>第八百五十七卷
◎卷.1【七言】吕岩<br>　　金丹一粒定长生，须得真铅炼甲庚。火取南方赤凤髓，<br>　　水求北海黑龟精。鼎追四季中央合，药遣三元八卦行。<br>　　斋戒兴功成九转，定应入口鬼神惊。<br>　　功满来来际会难，又闻东去上仙坛。杖头春色一壶酒，<br>　　顶上云攒五岳冠。饮酒龟儿人不识，烧山符子鬼难看。<br>　　先生去后身须老，乞与贫儒换骨丹。<br>　　碧潭深处一真人，貌似桃花体似银。鬓发未斑缘有术，<br>　　红颜不老为通神。蓬莱要去如今去，架上黄衣化作云。<br>　　任彼桑田变沧海，一丸丹药定千春。<br>　　炉养丹砂鬓不斑，假将名利住人间。已逢志士传神药，<br>　　又喜同流动笑颜。老子道经分付得，少微星许共相攀。<br>　　幸蒙上士甘捞摝，处世输君一个闲。<br>　　谁解长生似我哉，炼成真气在三台。尽知白日升天去，<br>　　刚逐红尘下世来。黑虎行时倾雨露，赤龙耕处产琼瑰。<br>　　只吞一粒金丹药，飞入青霄更不回。<br>　　乱云堆里表星都，认得深藏大丈夫。绿酒醉眠闲日月，<br>　　白蘋风定钓江湖。长将气度随天道，不把言词问世徒。<br>　　山水路遥人不到，茅君消息近知无。<br>　　鹤为车驾酒为粮，为恋长生不死乡。地脉尚能缩得短，<br>　　人年岂不展教长。星辰往往壶中见，日月时时衲里藏。<br>　　若欲时流亲得见，朝朝不离水银行。<br>　　灵芝无种亦无根，解饮能餐自返魂。但得烟霞供岁月，<br>　　任他乌兔走乾坤。婴儿只恋阳中母，姹女须朝顶上尊。<br>　　一得不回千古内，更无冢墓示儿孙。<br>　　世上何人会此言，休将名利挂心田。等闲倒尽十分酒，<br>　　遇兴高吟一百篇。物外烟霞为伴侣，壶中日月任婵娟。<br>　　他时功满归何处，直驾云车入洞天。<br>　　玄门帝子坐中央，得算明长感玉皇。枕上山河和雨露，<br>　　笛中日月混潇湘。坎男会遇逢金女，离女交腾嫁木郎。<br>　　真个夫妻齐守志，立教牵惹在阴阳。<br>　　遥指高峰笑一声，红霞紫雾面前生。每于廛市无人识，<br>　　长到山中有鹤行。时弄玉蟾驱鬼魅，夜煎金鼎煮琼英。<br>　　他时若赴蓬莱洞，知我仙家有姓名。<br>　　堪笑时人问我家，杖担云物惹烟霞。眉藏火电非他说，<br>　　手种金莲不自夸。三尺焦桐为活计，一壶美酒是生涯。<br>　　骑龙远出游三岛，夜久无人玩月华。<br>　　九曲江边坐卧看，一条长路入天端。庆云捧拥朝丹阙，<br>　　瑞气裴回起白烟。铅汞此时为至药，坎离今日结神丹。<br>　　功能济命长无老，只在人心不是难。<br>　　玄门玄理又玄玄，不死根元在汞铅。知是一般真个术，<br>　　调和六一也同天。玉京山上羊儿闹，金水河中石虎眠。<br>　　妙要能生觉本体，勤心到处自如然。<br>　　公卿虽贵不曾酬，说著仙乡便去游。为讨石肝逢蜃海，<br>　　因寻甜雪过瀛洲。山川醉后壶中放，神鬼闲来匣里收。<br>　　据见目前无个识，不如杯酒混凡流。<br>　　曾邀相访到仙家，忽上昆仑宴月华。玉女控拢苍獬豸，<br>　　山童提挈白虾蟆。时斟海内千年酒，惯摘壶中四序花。<br>　　今在人寰人不识，看看挥袖入烟霞。<br>　　火种丹田金自生，重重楼阁自分明。三千功行百旬见，<br>　　万里蓬莱一日程。羽化自应无鬼录，玉都长是有仙名。<br>　　今朝得赴瑶池会，九节幢幡洞里迎。<br>　　因看崔公入药镜，令人心地转分明。阳龙言向离宫出，<br>　　阴虎还于坎位生。二物会时为道本，五方行尽得丹名。<br>　　修真道士如知此，定跨赤龙归玉清。<br>　　浮生不实为轻忽，衲服深藏奇异骨。非是尘中不染尘，<br>　　焉得物外通无物。共语难兮情兀兀，独自行时轻拂拂。<br>　　一点刀圭五彩生，飞丹走入神仙窟。<br>　　莫怪爱吟天上诗，盖缘吟得世间稀。惯餐玉帝宫中饭，<br>　　曾著蓬莱洞里衣。马踏日轮红露卷，凤衔月角擘云飞。<br>　　何时再控青丝辔，又掉金鞭入紫微。<br>　　黄芽白雪两飞金，行即高歌醉即吟。日月暗扶君甲子，<br>　　乾坤自与我知音。精灵灭迹三清剑，风雨腾空一弄琴。<br>　　的当南游归甚处，莫交鹤去上天寻。<br>　　云鬓双明骨更轻，自言寻鹤到蓬瀛。日论药草皆知味，<br>　　问著神仙自得名。簪冷夜龙穿碧洞，枕寒晨虎卧银城。<br>　　来春又拟携筇去，为忆轩辕海上行。<br>　　龙精龟眼两相和，丈六男儿不奈何。九盏水中煎赤子，<br>　　一轮火内养黄婆。月圆自觉离天网，功满方知出地罗。<br>　　半醉好吞龙凤髓，劝君休更认弥陀。<br>　　强居此境绝知音，野景虽多不合吟。诗句若喧卿相口，<br>　　姓名还动帝王心。道袍薜带应慵挂，隐帽皮冠尚懒簪。<br>　　除此更无馀个事，一壶村酒一张琴。<br>　　华阳山里多芝田，华阳山叟复延年。青松岩畔攀高干，<br>　　白云堆里饮飞泉。不寒不热神荡荡，东来西去气绵绵。<br>　　三千功满好归去，休与时人说洞天。<br>　　天生不散自然心，成败从来古与今。得路应知能出世，<br>　　迷途终是任埋沈。身边至药堪攻炼，物外丹砂且细寻。<br>　　咫尺洞房仙景在，莫随波浪没光阴。<br>　　自隐玄都不记春，几回沧海变成尘。玉京殿里朝元始，<br>　　金阙宫中拜老君。闷即驾乘千岁鹤，闲来高卧九重云。<br>　　我今学得长生法，未肯轻传与世人。<br>　　北帝南辰掌内观，潜通造化暗相传。金槌袖里居元宅，<br>　　玉户星宫降上玄。举世尽皆寻此道，谁人空里得玄关。<br>　　明明道在堪消息，日月滩头去又还。<br>　　日影元中合自然，奔雷走电入中原。长驱赤马居东殿，<br>　　大启朱门泛碧泉。怒拔昆吾歌圣化，喜陪孤月贺新年。<br>　　方知此是生生物，得在仁人始受传。<br>　　六龙齐驾得升乾，须觉潜通造化权。真道每吟秋月澹，<br>　　至言长运碧波寒。昼乘白虎游三岛，夜顶金冠立古坛。<br>　　一载已成千岁药，谁人将袖染尘寰。<br>　　五岳滩头景象新，仁人方达杳冥身。天纲运转三元净，<br>　　地脉通来万物生。自晓谷神通此道，谁将理性欲修真。<br>　　明明说向中黄路，霹雳声中自得神。<br>　　欲陪仙侣得身轻，飞过蓬莱彻上清。朱顶鹤来云外接，<br>　　紫鳞鱼向海中迎。姮娥月桂花先吐，王母仙桃子渐成。<br>　　下瞰日轮天欲晓，定知人世久长生。<br>　　四海皆忙几个闲，时人口内说尘缘。知君有道来山上，<br>　　何似无名住世间。十二楼台藏秘诀，五千言内隐玄关。<br>　　方知鼎贮神仙药，乞取刀圭一粒看。<br>　　割断繁华掉却荣，便从初得是长生。曾于锦水为蝉蜕，<br>　　又向蓬莱别姓名。三住住来无否泰，一尘尘在世人情。<br>　　不知功满归何处，直跨虬龙上玉京。<br>　　当年诗价满皇都，掉臂西归是丈夫。万顷白云独自有，<br>　　一枝丹桂阿谁无。闲寻渭曲渔翁引，醉上莲峰道士扶。<br>　　他日与君重际会，竹溪茅舍夜相呼。<br>　　金锤灼灼舞天阶，独自骑龙去又来。高卧白云观日窟，<br>　　闲眠秋月擘天开。离花片片乾坤产，坎蕊翻翻造化栽。<br>　　晚醉九岩回首望，北邙山下骨皑皑。<br>　　结交常与道情深，日日随他出又沈。若要自通云外鹤，<br>　　直须勤炼水中金。丹成只恐乾坤窄，饵了宁忧疾患侵。<br>　　未去瑶台犹混世，不妨杯酒喜闲吟。<br>　　因携琴剑下烟萝，何幸今朝喜暂过。貌相本来犹自可，<br>　　针医偏更效无多。仙经已读三千卷，古法曾持十二科。<br>　　些小道功如不信，金阶舍手试看么。<br>　　倾侧华阳醉再三，骑龙遇晚下南岩。眉因拍剑留星电，<br>　　衣为眠云惹碧岚。金液变来成雨露，玉都归去老松杉。<br>　　曾将铁镜照神鬼，霹雳搜寻火满潭。<br>　　铁镜烹金火满空，碧潭龙卧夕阳中。麒麟意合乾坤地，<br>　　獬豸机关日月东。三尺剑横双水岸，五丁冠顶百神宫。<br>　　闲铺羽服居仙窟，自著金莲造化功。<br>　　随缘信业任浮沈，似水如云一片心。两卷道经三尺剑，<br>　　一条藜杖七弦琴。壶中有药逢人施，腹内新诗遇客吟。<br>　　一嚼永添千载寿，一丸丹点一斤金。<br>　　琴剑酒棋龙鹤虎，逍遥落托永无忧。闲骑白鹿游三岛，<br>　　闷驾青牛看十洲。碧洞远观明月上，青山高隐彩云流。<br>　　时人若要还如此，名利浮华即便休。<br>　　紫极宫中我自知，亲磨神剑剑还飞。先差玉子开南殿，<br>　　后遣青龙入紫微。九鼎黄芽栖瑞凤，一躯仙骨养灵芝。<br>　　蓬莱不是凡人处，只怕愚人泄世机。<br>　　向身方始出埃尘，造化功夫只在人。早使亢龙抛地网，<br>　　岂知白虎出天真。绵绵有路谁留我，默默忘言自合神。<br>　　击剑夜深归甚处，披星带月折麒麟。<br>　　春尽闲闲过落花，一回舞剑一吁嗟。常忧白日光阴促，<br>　　每恨青天道路赊。本志不求名与利，元心只慕水兼霞。<br>　　世间万种浮沉事，达理谁能似我家。<br>　　日为和解月呼丹，华夏诸侯肉眼看。仁义异如胡越异，<br>　　世情难似泰衡难。八仙炼后钟神异，四海磨成照胆寒。<br>　　笑指不平千万万，骑龙抚剑九重关。<br>　　别来洛汭六东风，醉眼吟情慵不慵。摆撼乾坤金剑吼，<br>　　烹煎日月玉炉红。杖摇楚甸三千里，鹤翥秦烟几万重。<br>　　为报晋成仙子道，再期春色会稽峰。<br>　　发头滴血眼如镮，吐气云生怒世间。争耐不平千古事，<br>　　须期一诀荡凶顽。蛟龙斩处翻沧海，暴虎除时拔远山。<br>　　为灭世情兼负义，剑光腥染点痕斑。<br>　　雨雪霏霏天已暮。金钟满劝抚焦桐。诗吟席上未移刻，<br>　　剑舞筵前疾似风。何事行杯当午夜，忽然怒目便腾空。<br>　　不知谁是亏忠孝，携个人头入坐中。<br>　　未炼还丹且炼心，丹成方觉道元深。每留客有钱酤酒，<br>　　谁信君无药点金。洞里风雷归掌握，壶中日月在胸襟。<br>　　神仙事业人难会，养性长生自意吟。<br>　　铁牛耕地种金钱，刻石时童把贯穿。一粒粟中藏世界，<br>　　二升铛内煮山川。白头老子眉垂地，碧眼胡儿手指天。<br>　　若向此中玄会得，此玄玄外更无玄。<br>　　箕星昴宿下长天，凡景宁教不愕然。龙出水来鳞甲就，<br>　　鹤冲天气羽毛全。尘中教化千人眼，世上人知尔雅篇。<br>　　自是凡流福命薄，忍教微妙略轻传。<br>　　闲来掉臂入天门，拂袂徐徐撮彩云。无语下窥黄谷子，<br>　　破颜平揖紫霞君。拟登瑶殿参金母，回访瀛洲看日轮。<br>　　恰值嫦娥排宴会，瑶浆新熟味氤氲。<br>　　曾随刘阮醉桃源，未省人间欠酒钱。一领布裘权且当，<br>　　九天回日却归还。凤茸袄子非为贵，狐白裘裳欲比难。<br>　　只此世间无价宝，不凭火里试烧看。<br>　　因思往事却成憨，曾读仙经第十三。武氏死时应室女，<br>　　陈王没后是童男。两轮日月从他载，九个山河一担担。<br>　　尽日无人话消息，一壶春酒且醺酣。<br>　　垂袖腾腾傲世尘，葫芦携却数游巡。利名身外终非道，<br>　　龙虎门前辨取真。一觉梦魂朝紫府，数年踪迹隐埃尘。<br>　　华阴市内才相见，不是寻常卖药人。<br>　　万卷仙经三尺琴，刘安闻说是知音。杖头春色一壶酒，<br>　　炉内丹砂万点金。闷里醉眠三路口，闲来游钓洞庭心。<br>　　相逢相遇人谁识，只恐冲天没处寻。<br>　　曾战蚩尤玉座前，六龙高驾振鸣銮。如来车后随金鼓，<br>　　黄帝旂傍戴铁冠。醉捋黑须三岛黯，怒抽霜剑十洲寒。<br>　　轩辕世代横行后，直隐深岩久觅难。<br>　　头角苍浪声似钟，貌如冰雪骨如松。匣中宝剑时频吼，<br>　　袖里金锤逞露风。会饮酒时为伴侣，能行诗句便参同。<br>　　来年定赴蓬莱会，骑个生狞九色龙。<br>　　神仙暮入黄金阙，将相门关白玉京。可是洞中无好景，<br>　　为怜天下有众生。心琴际会闲随鹤，匣剑时磨待断鲸。<br>　　进退两楹俱未应，凭君与我指前程。<br>　　九鼎烹煎一味砂，自然火候放童花。星辰照出青莲颗，<br>　　日月能藏白马牙。七返返成生碧雾，九还还就吐红霞。<br>　　有人夺得玄珠饵，三岛途中路不赊。<br>　　天生一物变三才，交感阴阳结圣胎。龙虎顺行阴鬼去，<br>　　龟蛇逆往火龙来。婴儿日吃黄婆髓，姹女时餐白玉杯。<br>　　功满自然居物外，人间寒暑任轮回。<br>　　星辰聚会入离乡，日月盈亏助药王。三候火烧金鼎宝，<br>　　五符水炼玉壶浆。乾坤反覆龙收雾，卯酉相吞虎放光。<br>　　入室用机擒捉取，一丸丹点体纯阳。
◎卷.2【真人行巴陵市太守怒其不避使案吏具其罪真人…诗曰】吕岩<br>　　暂别蓬莱海上游，偶逢太守问根由。身居北斗星杓下，<br>　　剑挂南宫月角头。道我醉来真个醉，不知愁是怎生愁。<br>　　相逢何事不相认，却驾白云归去休。
◎卷.3【仙乐侑席】吕岩<br>　　曾经天上三千劫，又在人间五百年。腰下剑锋横紫电，<br>　　炉中丹焰起苍烟。才骑白鹿过苍海，复跨青牛入洞天。<br>　　小技等闲聊戏尔，无人知我是真仙。
◎卷.4【题桐柏山黄先生庵门】吕岩<br>　　吾有玄中极玄语，周游八极无处吐。云輧飘泛到凝阳，<br>　　一见君兮在玄浦。知君本是孤云客，拟话希夷生恍惚。<br>　　无为大道本根源，要君亲见求真物。其中有一分三五，<br>　　本自无名号丹母。寒泉沥沥气绵绵，上透昆仑还紫府。<br>　　浮沈升降入中宫，四象五行齐见土。驱青龙，擒白虎，<br>　　起祥风兮下甘露。铅凝真汞结丹砂，一派火轮真为主。<br>　　既修真，须坚确，能转乾坤泛海岳。运行天地莫能知，<br>　　变化鬼神应不觉。千朝炼就紫金身，乃致全神归返朴。<br>　　黄秀才，黄秀才，既修真，须且早，人间万事何时了。<br>　　贪名贪利爱金多，为他财色身衰老。我今劝子心悲切，<br>　　君自思兮生猛烈。莫教大限到身来，又是随流入生灭。<br>　　留此片言，用表其意。他日相逢，必与汝决。莫退初心，<br>　　善爱善爱。<br>第八百五十八卷
◎卷.1【五言】吕岩<br>　　悟了长生理，秋莲处处开。金童登锦帐，玉女下香阶。<br>　　虎啸天魂住，龙吟地魄来。有人明此道，立使返婴孩。<br>　　姹女住南方，身边产太阳。蟾宫烹玉液，坎户炼琼浆。<br>　　过去神仙饵，今来到我尝。一杯延万纪，物外任翱翔。<br>　　顿悟黄芽理，阴阳禀自然。乾坤炉里炼，日月鼎中煎。<br>　　木产长生汞，金烹续命铅。世人明此道，立便返童颜。<br>　　宇宙产黄芽，经炉煅作砂。阴阳烹五彩，水火炼三花。<br>　　鼎内龙降虎，壶中龟遣蛇。功成归物外，自在乐烟霞。<br>　　要觅长生路，除非认本元。都来一味药，刚道数千般。<br>　　丹鼎烹成汞，炉中炼就铅。依时服一粒，白日上冲天。<br>　　姹女住瑶台，仙花满地开。金苗从此出，玉蕊自天来。<br>　　凤舞长生曲，鸾歌续命杯。有人明此道，海变已千回。<br>　　古往诸仙子，根元占甲庚。水中闻虎啸，火里见龙行。<br>　　进退穷三候，相吞用八纮。冲天功行满，寒暑不能争。<br>　　我悟长生理，太阳伏太阴。离宫生白玉，坎户产黄金。<br>　　要主君臣义，须存子母心。九重神室内，虎啸与龙吟。<br>　　灵丹产太虚，九转入重炉。浴就红莲颗，烧成白玉珠。<br>　　水中铅一两，火内汞三铢。吃了瑶台宝，升天任海枯。<br>　　姹女住离宫，身边产雌雄。炉中七返毕，鼎内九还终。<br>　　悟了鱼投水，迷因鸟在笼。耄年服一粒，立地变冲童。<br>　　盗得乾坤祖，阴阳是本宗。天魂生白虎，地魄产青龙。<br>　　运宝泥丸在，搬精入上宫。有人明此法，万载貌如童。<br>　　要觅金丹理，根元不易逢。三才七返足，四象九还终。<br>　　浴就微微白，烧成渐渐红。一丸延万纪，物外去冲冲。<br>　　个个觅长生，根元不易寻。要贪天上宝，须去世间琛。<br>　　炼就水中火，烧成阳内阴。祖师亲有语，一味水中金。<br>　　万物皆生土，如人得本元。青龙精是汞，白虎水为铅。<br>　　悟者子投母，迷应地是天。将来物外客，个个补丹田。<br>　　二十四神清，三千功行成。寒云连地转，圣日满天明。<br>　　玉子偏宜种，金田岂在耕。此中真妙理，谁道不长生。<br>　　妙妙妙中妙，玄玄玄更玄。动言俱演道，语默尽神仙。<br>　　在掌如珠异，当空似月圆。他时功满后，直入大罗天。
◎卷.2【绝句】吕岩<br>　　捉得金晶固命基，日魂东畔月华西。<br>　　于中炼就长生药，服了还同天地齐。<br>　　莫怪瑶池消息稀，只缘尘事隔天机。<br>　　若人寻得水中火，有一黄童上太微。<br>　　混元海底隐生伦，内有黄童玉帝名。<br>　　白虎神符潜姹女，灵元镇在七元君。<br>　　三亩丹田无种种，种时须藉赤龙耕。<br>　　曾将此种教人种，不解铅池道不生。<br>　　闪灼虎龙神剑飞，好凭身事莫相违。<br>　　传时须在乾坤力，便透三清入紫微。<br>　　不用梯媒向外求，还丹只在体中收。<br>　　莫言大道人难得，自是功夫不到头。<br>　　饮酒须教一百杯，东浮西泛自梯媒。<br>　　日精自与月华合，有个明珠走上来。<br>　　不负三光不负人，不欺神道不欺贫。<br>　　有人问我修行法，只种心田养此身。<br>　　时人若拟去瀛洲，先过巍巍十八楼。<br>　　自有电雷声震动，一池金水向东流。<br>　　瓶子如金玉子黄，上升下降续神光。<br>　　三元一会经年净，这个天中日月长。<br>　　学道须教彻骨贫，囊中只有五三文。<br>　　有人问我修行法，遥指天边日月轮。<br>　　我自忘心神自悦，跨水穿云来相谒。<br>　　不问黄芽肘后方，妙道通微怎生说。<br>　　肘传丹篆千年术，口诵黄庭两卷经。<br>　　鹤观古坛松影里，悄无人迹户长扃。<br>　　独上高峰望八都，黑云散后月还孤。<br>　　茫茫宇宙人无数，几个男儿是丈夫。<br>　　天下都游半日功，不须跨凤与乘龙。<br>　　偶因博戏飞神剑，摧却终南第一峰。<br>　　朝游北越暮苍梧，袖里青蛇胆气粗。<br>　　三入岳阳人不识，朗吟飞过洞庭湖。<br>　　趯倒葫芦掉却琴，倒行直上卧牛岑。<br>　　水飞石上迸如雪，立地看天坐地吟。<br>　　吾家本住在天齐，零落白云锁石梯。<br>　　来往八千消半日，依前归路不曾迷。<br>　　莲峰道士高且洁，不下莲宫经岁月。<br>　　星辰夜礼玉簪寒，龙虎晓开金鼎热。<br>　　东山东畔忽相逢，握手丁宁语似钟。<br>　　剑术已成君把去，有蛟龙处斩蛟龙。<br>　　朝泛苍梧暮却还，洞中日月我为天。<br>　　匣中宝剑时时吼，不遇同人誓不传。<br>　　偎岩拍手葫芦舞，过岭穿云拄杖飞。<br>　　来往八千须半日，金州南畔有松扉。<br>　　养得儿形似我形，我身枯悴子光精。<br>　　生生世世常如此，争似留神养自身。<br>　　精养灵根气养神，此真之外更无真。<br>　　神仙不肯分明说，迷了千千万万人。<br>　　不事王侯不种田，日高犹自抱琴眠。<br>　　起来旋点黄金买，不使人间作业钱。<br>　　天涯海角人求我，行到天涯不见人。<br>　　忠孝义慈行方便，不须求我自然真。<br>　　莫道幽人一事无，闲中尽有静工夫。<br>　　闭门清昼读书罢，扫地焚香到日晡。<br>　　先生先生貌狞恶，拔剑当空气云错。<br>　　连喝三回急急去，欻然空里人头落。<br>　　剑起星奔万里诛，风雷时逐雨声粗。<br>　　人头携处非人在，何事高吟过五湖。<br>　　粗眉卓竖语如雷，闻说不平便放杯。<br>　　仗剑当空千里去，一更别我二更回。<br>　　先生先生莫外求，道要人传剑要收。<br>　　今日相逢江海畔，一杯村酒劝君休。<br>　　庞眉斗竖恶精神，万里腾空一踊身。<br>　　背上匣中三尺剑，为天且示不平人。
◎卷.3【徽宗斋会】吕岩<br>　　高谈阔论若无人，可惜明君不遇真。<br>　　陛下问臣来日事，请看午未丙丁春。
◎卷.4【七夕】吕岩<br>　　四海孤游一野人，两壶霜雪足精神。<br>　　坎离二物君收得，龙虎丹行运水银。<br>　　野人本是天台客，石桥南畔有旧宅。<br>　　父子生来有两口，多好歌笙不好拍。
◎卷.5【赠李德成（德成善医）】吕岩<br>　　九重天子寰中贵，五等诸侯门外尊。<br>　　争似布衣狂醉客，不教性命属乾坤。
◎卷.6【牧童（一作令牧童答钟弱翁）】吕岩<br>　　草铺横野六七里，笛弄晚风三四声。<br>　　归来饱饭黄昏后，不脱蓑衣卧月明。
◎卷.7【潭州鹤会】吕岩<br>　　这回相见不无缘，满院风光小洞天。<br>　　一剑当空又飞去，洞庭惊起老龙眠。
◎卷.8【绍兴道会】吕岩<br>　　偶乘青帝出蓬莱，剑戟峥嵘遍九垓。<br>　　我在目前人不识，为留一笠莫沉埋。
◎卷.9【赠曹先生】吕岩<br>　　鹤不西飞龙不行，露干云破洞箫清。<br>　　少年仙子说闲事，遥隔彩云闻笑声。
◎卷.10【海上相逢赵同】吕岩<br>　　南宫水火吾须济，北阙夫妻我自媒。<br>　　洞里龙儿娇郁律，山前童子喜徘徊。
◎卷.11【题凤翔府天庆观】吕岩<br>　　得道年来八百秋，不曾飞剑取人头。<br>　　玉皇未有天符至，且货乌金混世流。
◎卷.12【剑画此诗于襄阳雪中】吕岩<br>　　岘山一夜玉龙寒，凤林千树梨花老。<br>　　襄阳城里没人知，襄阳城外江山好。
◎卷.13【洞庭湖君山颂】吕岩<br>　　午夜君山玩月回，西邻小圃碧莲开。<br>　　天香风露苍华冷，云在青霄鹤未来。
◎卷.14【秦州北山观留诗】吕岩<br>　　石池清水是吾心，刚被桃花影倒沉。<br>　　一到邽山宫阙内，销闲澄虑七弦琴。
◎卷.15【题永康酒楼】吕岩<br>　　鲸吸鳌吞数百杯，玉山谁起复谁颓。<br>　　醒时两袂天风冷，一朵红云海上来。
◎卷.16【赠滕宗谅】吕岩<br>　　华州回道人，来到岳阳城。别我游何处，秋空一剑横。
◎卷.17【赠江州太平观道士】吕岩<br>　　落魄薛高士，年高无白髭。云中闲卧石，山里冷寻碑。<br>　　夸我饮大酒，嫌人说小诗。不知甚么汉，一任辈流嗤。
◎卷.18【宋朝张天觉为相之日有褴缕道人及门求施…留诗于案上云】吕岩<br>　　捏土为香事有因，世间宜假不宜真。<br>　　皇朝宰相张天觉，天下云游吕洞宾。
◎卷.19【赠陈处士】吕岩<br>　　青霄一路少人行，休话兴亡事不成。金榜因何无姓字，<br>　　玉都必是有仙名。云归入海龙千尺，云满长空鹤一声。<br>　　深谢宋朝明圣主，解书丹诏诏先生。
◎卷.20【哭陈先生】吕岩<br>　　天网恢恢万象疏，一身亲到华山区。寒云去后留残月，<br>　　春雪来时问太虚。六洞真人归紫府，千年鸾鹤老苍梧。<br>　　自从遗却先生后，南北东西少丈夫。
◎卷.21【化江南简寂观道士侯用晦磨剑（一作磨剑赠侯道士）】吕岩<br>　　欲整锋铓敢惮劳，凌晨开匣玉龙嗥。手中气概冰三尺，<br>　　石上精神蛇一条。奸血默随流水尽，凶豪今逐渍痕消。<br>　　削平浮世不平事，与尔相将上九霄。
◎卷.22【熙宁元年八月十九日过湖州东林沈山用石榴…自号回山人】吕岩<br>　　西邻已富忧不足，东老虽贫乐有馀。<br>　　白酒酿来缘好客，黄金散尽为收书。
◎卷.23【大云寺茶诗】吕岩<br>　　玉蕊一枪称绝品，僧家造法极功夫。兔毛瓯浅香云白，<br>　　虾眼汤翻细浪俱。断送睡魔离几席，增添清气入肌肤。<br>　　幽丛自落溪岩外，不肯移根入上都。
◎卷.24【别诗二首】吕岩<br>　　无心独坐转黄庭，不逐时流入利名。救老只存真一气，<br>　　修生长遣百神灵。朝朝炼液归琼垄，夜夜朝元养玉英。<br>　　莫笑老人贫里乐，十年功满上三清。<br>　　时人受气禀阴阳，均体乾坤寿命长。为重本宗能寿永，<br>　　因轻元祖遂沦亡。三宫自有回流法，万物那无运用方。<br>　　咫尺昆仑山上玉，几人知是药中王。
◎卷.25【赠罗浮道士】吕岩<br>　　罗浮道士谁同流，草衣木食轻王侯。世间甲子管不得，<br>　　壶里乾坤只自由。数着残棋江月晓，一声长啸海山秋。<br>　　饮馀回首话归路，遥指白云天际头。
◎卷.26【宿州天庆观殿门留赠符离道士】吕岩<br>　　秋景萧条叶乱飞，庭松影里坐移时。<br>　　云迷鹤驾何方去，仙洞朝元失我期。
◎卷.27【题黄鹤楼石照】吕岩<br>　　黄鹤楼前吹笛时，白蘋红蓼满江湄。<br>　　衷情欲诉谁能会，惟有清风明月知。
◎卷.28【答僧见】吕岩<br>　　三千里外无家客，七百年来云水身。行满蓬莱为别馆，<br>　　道成瓦砾尽黄金。待宾榼里常存酒，化药炉中别有春。<br>　　积德求师何患少，由来天地不私亲。
◎卷.29【与潭州智度寺慧觉诗】吕岩<br>　　达者推心兼济物，圣贤传法不离真。<br>　　请师开说西来意，七祖如今未有人。
◎卷.30【参黄龙机悟后呈偈】吕岩<br>　　弃却瓢囊摵碎琴，如今不恋□中金。<br>　　自从一见黄龙后，始觉从前错用心。
◎卷.31【题僧房绝句】吕岩<br>　　唐朝进士，今日神仙。足蹑紫雾，却返洞天。
◎卷.32【赐齐州李希遇诗】吕岩<br>　　少饮欺心酒，休贪不义财。福因慈善得，祸向巧奸来。
◎卷.33【六言】吕岩<br>　　春暖群花半开，逍遥石上徘徊。独携玉律丹诀，<br>　　闲踏青莎碧苔。古洞眠来九载，流霞饮几千杯。<br>　　逢人莫话他事，笑指白云去来。
◎卷.34【明胎息】吕岩<br>　　密室静存神，阴阳重一斤。炼成离女液，咽尽坎男津。<br>　　渐变逍遥体，超然自在身。更修功业满，旌鹤引朝真。
◎卷.35【警世】吕岩<br>　　二八佳人体似酥，腰间仗剑斩凡夫。<br>　　虽然不见人头落，暗里教君骨髓枯。
◎卷.36【通道】吕岩<br>　　通道复通玄，名留四海传。交亲一拄杖，活计两空拳。<br>　　要果逡巡种，思茶逐旋煎。岂知来混世，不久却回天。
◎卷.37【为贾师雄发明古铁镜】吕岩<br>　　手内青蛇凌白日，洞中仙果艳长春。<br>　　须知物外烟霞客，不是尘中磨镜人。
◎卷.38【题全州道士蒋晖壁】吕岩<br>　　醉舞高歌海上山，天瓢承露结金丹。<br>　　夜深鹤透秋空碧，万里西风一剑寒。
◎卷.39【谒石守道】吕岩<br>　　高心休拟凤池游，朱绂银章宠已优。<br>　　欲待祸来名欲灭，林泉养法预为谋。
◎卷.40【题广陵妓屏二首】吕岩<br>　　嫫母西施共此身，可怜老少隔千春。<br>　　他年鹤发鸡皮媪，今日玉颜花貌人。<br>　　花开花落两悲欢，花与人还事一般。<br>　　开在枝间妨客折，落来地上请谁看。
◎卷.41【题东都妓馆壁】吕岩<br>　　一吸鸾笙裂太清，绿衣童子步虚声。<br>　　玉楼唤醒千年梦，碧桃枝上金鸡鸣。
◎卷.42【崔中举进士游岳阳遇真人录沁园春词诘其姓名…留诗于壁】吕岩<br>　　腹内婴儿养已成，且居廛市暂娱情。<br>　　无端措大刚饶舌，却入白云深处行。
◎卷.43【题诗紫极宫】吕岩<br>　　宫门一闲入，临水凭栏立。无人知我来，朱顶鹤声急。
◎卷.44【闲题】吕岩<br>　　独自行来独自坐，无限世人不识我。<br>　　惟有城南老树精，分明知道神仙过。
◎卷.45【山隐】吕岩<br>　　松枯石老水萦回，个里难教俗客来。<br>　　抬眼试看山外景，纷纷风急障黄埃。
◎卷.46【绝句】吕岩<br>　　息精息气养精神，精养丹田气养身。<br>　　有人学得这般术，便是长生不死人。<br>　　斗笠为帆扇作舟，五湖四海任遨游。<br>　　大千沙界须臾至，石烂松枯经几秋。<br>　　或为道士或为僧，混俗和光别有能。<br>　　苦海翻成天上路，毗卢常照百千灯。
◎卷.47【劝世】吕岩<br>　　一毫之善，与人方便。一毫之恶，劝君莫作。衣食随缘，<br>　　自然快乐。算是甚命，问什么卜。欺人是祸，饶人是福。<br>　　天眼昭昭，报应甚速。谛听吾言，神钦鬼伏。
◎卷.48【窑头坯歌】吕岩<br>　　窑头坯，随雨破，只是未曾经水火。若经水火烧成砖，<br>　　留向世间住万年。棱角坚完不复坏，扣之声韵堪磨镌。<br>　　凡水火，尚成功，坚完万物谁能同。修行路上多少人，<br>　　穷年炼养费精神。不道未曾经水火，无常一旦临君身。<br>　　既不悟，终不悔，死了犹来借精髓。主持正念大艰辛，<br>　　一失人身为异类。君不见洛阳富郑公，说与金丹如盲聋。<br>　　执迷不悟修真理，焉知潜合造化功。又不见九江张尚书，<br>　　服药失明神气枯。不知还丹本无质，翻饵金石何太愚。<br>　　又不见三衢赵枢密，参禅作鬼终不识。修完外体在何边，<br>　　辩捷语言终不实。窑头坯，随雨破，便似修行这几个。<br>　　大丈夫，超觉性，了尽空门不为证。伏羲传道至于今，<br>　　穷理尽性至于命。了命如何是本元，先认坎离并四正。<br>　　坎离即是真常家，见者超凡须入圣。坎是虎，离是龙，<br>　　二体本来同一宫。龙吞虎啖居其中，离合浮沈初复终。<br>　　剥而复，否而泰，进退往来定交会。弦而望，明而晦，<br>　　消长盈虚相匹配。神仙深入水晶宫，时饮醍醐清更醲。<br>　　饵之千日功便成，金筋玉骨身已轻。此个景象惟自身，<br>　　上升早得朝三清。三清圣位我亦有，本来只夺乾坤精。<br>　　饮凡酒，食膻腥，补养元和冲更盈。自融结，转光明，<br>　　变作珍珠飞玉京。须臾六年肠不馁，血化白膏体难毁。<br>　　不食方为真绝粮，真气薰蒸肢体强。既不食，超百亿，<br>　　口鼻都无凡喘息。真人以踵凡以喉，从此真凡两边立。<br>　　到此遂成无漏身，胎息丹田涌真火。老氏自此号婴儿，<br>　　火候九年都经过。留形住世不知春，忽尔天门顶中破。<br>　　真人出现大神通，从此天仙可相贺。圣贤三教不异门，<br>　　昧者劳心休恁么。有识自爱生，有形终不灭。叹愚人，<br>　　空驾说。愚人流荡无则休，落趣循环几时彻。<br>　　学人学人细寻觅，且须研究古金碧。金碧参同不计年，<br>　　妙中妙兮玄中玄。<br>第八百五十九卷
◎卷.1【赠刘方处士】吕岩<br>　　六国愁看沉与浮，携琴长啸出神州。拟向烟霞煮白石，<br>　　偶来城市见丹丘。受得金华出世术，期于紫府驾云游。<br>　　年来摘得黄岩翠，琪树参差连地肺。露飘香陇玉苗滋，<br>　　月上碧峰丹鹤唳。洞天消息春正深，仙路往还俗难继。<br>　　忽因乘兴下白云，与君邂逅于尘世。尘世相逢开口希，<br>　　共论太古同流志。瑶琴宝瑟与君弹，琼浆玉液劝我醉。<br>　　醉中亦话兴亡事，云道总无珪组累。浮世短景倏成空，<br>　　石火电光看即逝。韶年淑质曾非固，花面玉颜还作土。<br>　　芳樽但继晓复昏，乐事不穷今与古。何如识个玄玄道，<br>　　道在杳冥须细考。壶中一粒化奇物，物外千年功力奥。<br>　　但能制得水中华，水火翻成金丹灶。丹就人间不久居，<br>　　自有碧霄元命诰。玄洲旸谷悉可居，地寿天龄永相保。<br>　　鸾车鹤驾逐云飞，迢迢瑶池应易到。耳闻争战还倾覆，<br>　　眼见妍华成枯槁。唐家旧国尽荒芜，汉室诸陵空白草。<br>　　蜉蝣世界实足悲，槿花性命莫迟迟。珠玑溢屋非为福，<br>　　罗绮满箱徒自危。志士戒贪昔所重，达人忘欲宁自期。<br>　　刘方刘方审听我，流光迅速如飞过。阴b2果决用心除，<br>　　尸鬼因循为汝祸。八琼秘诀君自识，莫待铅空车又破。<br>　　破车坏铅须震惊，直遇伯阳应不可。悠悠忧家复忧国，<br>　　耗尽三田元宅火。咫尺玄关若要开，凭君自解黄金锁。
◎卷.2【寄白龙洞刘道人】吕岩<br>　　玉走金飞两曜忙，始闻花发又秋霜。徒夸篯寿千来岁，<br>　　也是云中一电光。一电光，何太疾，百年都来三万日。<br>　　其间寒暑互煎熬，不觉童颜暗中失。纵有儿孙满眼前，<br>　　却成恩爱转牵缠。及乎精竭身枯朽，谁解教伊暂驻颜。<br>　　延年之道既无计，不免将身归逝水。但看古往圣贤人，<br>　　几个解留身在世。身在世，也有方，只为时人误度量。<br>　　竞向山中寻草药，伏铅制汞点丹阳。点丹阳，事迥别，<br>　　须向坎中求赤血。取来离位制阴精，配合调和有时节。<br>　　时节正，用媒人，金翁姹女结亲姻。金翁偏爱骑白虎，<br>　　姹女常驾赤龙身。虎来静坐秋江里，龙向潭中奋身起。<br>　　两兽相逢战一场，波浪奔腾如鼎沸。黄婆丁老助威灵，<br>　　撼动乾坤走神鬼。须臾战罢云气收，种个玄珠在泥底。<br>　　从此根芽渐长成，随时灌溉抱真精。十月脱胎吞入口，<br>　　忽觉凡身已有灵。此个事，世间稀，不是等闲人得知。<br>　　宿世若无仙骨分，容易如何得遇之。金液丹，宜便炼，<br>　　大都光景急如箭。要取鱼，须结筌，何不收心炼取铅。<br>　　莫教烛被风吹灭，六道轮回难怨天。近来世上人多诈，<br>　　尽著布衣称道者。问他金木是何般，噤口不言如害哑。<br>　　却云服气与休粮，别有门庭道路长。岂不见阴君破迷歌里说，<br>　　太乙含真法最强。莫怪言词太狂劣，只为时人难鉴别。<br>　　惟君心与我心同，方敢倾心与君说。
◎卷.3【赠乔二郎】吕岩<br>　　与君相见皇都里，陶陶动便经年醉。醉中往往爱藏真，<br>　　亦不为他名与利。劝君休恋浮华荣，直须奔走烟霞程。<br>　　烟霞欲去如何去，先须肘后飞金晶。金晶飞到上宫里，<br>　　上宫下宫通光明。当时玉汞涓涓生，奔归元海如雷声。<br>　　从此夫妻相际会，欢娱踊跃情无外。水火都来两半间，<br>　　卦候翻成地天泰。一浮一沈阳炼阴，阴尽方知此理深。<br>　　到底根元是何物，分明只是水中金。乔公乔公急下手，<br>　　莫逐乌飞兼兔走。何如修炼作真人，尘世浮生终不久。<br>　　人道长生没得来，自古至今有有有。
◎卷.4【鄂渚悟道歌】吕岩<br>　　纵横天际为闲客，时遇季秋重阳节。阴云一布遍长空，<br>　　膏泽连绵滋万物。因雨泥滑门不出，忽闻邻舍语丹术。<br>　　试问邻公可相传，一言许肯更无难。数篇奇怪文入手，<br>　　一夜挑灯读不了。晓来日早才看毕，不觉自醉如恍惚。<br>　　恍惚之中见有物，状如日轮明突屼。自言便是丹砂精，<br>　　宜向鼎中烹凡质。凡质本来不化真，化真须得真中物。<br>　　不用铅，不用汞，还丹须向炉中种。玄中之玄号真铅，<br>　　及至用铅还不用。或名龙，或名虎，或号婴儿并姹女。<br>　　丹砂一粒名千般，一中有一为丹母。火莫燃，水莫冻，<br>　　修之炼之须珍重。直待虎啸折颠峰，骊龙夺得玄珠弄。<br>　　龙吞玄宝忽升飞，飞龙被我捉来骑。一翥上朝归碧落，<br>　　碧落广阔无东西。无晓无夜无年月，无寒无暑无四时。<br>　　自从修到无为地，始觉奇之又怪之。
◎卷.5【又记】吕岩<br>　　数载乐幽幽，欲逃寒暑逼。不求名与利，犹恐身心役。<br>　　苦志慕黄庭，殷勤求道迹。阴功暗心修，善行长日积。<br>　　世路果逢师，时人皆不识。我师机行密，怀量性孤僻。<br>　　解把五行移，能将四象易。传余造化门，始悟希夷则。<br>　　服取两般真，从头路端的。烹煎日月壶，不离乾坤侧。<br>　　至道眼前观，得之元咫尺。真空空不空，真色色非色。<br>　　推倒玉葫芦，迸出黄金液。紧把赤龙头，猛将骊珠吸。<br>　　吞归脏腑中，夺得神仙力。妙号一黍珠，延年千万亿。<br>　　同途听我吟，与道相亲益。未晓真黄芽，徒劳游紫陌。<br>　　把住赤乌魂，突出银蟾魄。未省此中玄，常流容易测。<br>　　三天应有路，九地终无厄。守道且藏愚，忘机要混迹。<br>　　群生莫相轻，已是蓬莱客。
◎卷.6【秘诀歌】吕岩<br>　　求之不见，来即不见。不见不见，君之素面。火里曾飞，<br>　　水中亦见。道路非遥，身心不恋。又不知有返阴之龟，<br>　　回阳之雁。遇即遇真人，达即达其神。一万二千甲子，<br>　　这一壶流霞长春。流霞流霞，本性一家。饥餐日精，<br>　　渴饮月华。将甲子丁丑之岁，与君决破东门之大瓜。
◎卷.7【勉牛生、夏侯生】吕岩<br>　　二秀才，二秀才兮非秀才，非秀才兮是仙才。<br>　　中华国里亲遭遇，仰面观天笑眼开。鹤形兮龟骨，<br>　　龙吟兮虎颜。我有至言相劝勉，愿君兮勿猜勿猜。<br>　　但煦日吹月，咽雨呵雷。火寄冥宫，水济丹台。<br>　　金木交而土归位，铅汞分而丹露胎。赤血换而白乳流，<br>　　透九窍兮动百骸。然然卷，然然舒，哀哀咍咍。<br>　　孩儿喘而不死，腹空虚兮长斋。酬名利兮狂歌醉舞，<br>　　酬富贵兮麻裰莎鞋。甲子问时休记，看桑田变作黄埃。<br>　　青山白云好居住，劝君归去来兮归去来。
◎卷.8【题四明金鹅寺壁】吕岩<br>　　方丈有门出不钥，见个山童露双脚。问伊方丈何寂寥，<br>　　道是虚空也不著。闻此语，何欣欣，主翁岂是寻常人。<br>　　我来谒见不得见，谒心耿耿生埃尘。归去也，波浩渺，<br>　　路入蓬莱山杳杳。相思一上石楼时，雪晴海阔千峰晓。
◎卷.9【谷神歌】吕岩<br>　　我有一腹空谷虚，言之道有又还无。言之无兮不可舍，<br>　　言之有兮不可居。谷兮谷兮太玄妙，神兮神兮真大道。<br>　　保之守之不死名，修之炼之仙人号。神得一以灵，<br>　　谷得一以盈。若人能守一，只此是长生。本不远离，<br>　　身还不见。炼之功若成，自然凡骨变。谷神不死玄牝门，<br>　　出入绵绵道若存。修炼还须夜半子，河车般载上昆仑。<br>　　龙又吟，虎又啸，风云际会黄婆叫。火中姹女正含娇，<br>　　回观水底婴儿俏。婴儿姹女见黄婆，儿女相逢两意和。<br>　　金殿玉堂门十二，金翁木母正来过。重门过后牢关锁，<br>　　点检斗牛先下火。进火消阴始一阳，千岁仙桃初结果。<br>　　曲江东岸金乌飞，西岸清光玉兔辉。乌兔走归峰顶上，<br>　　炉中姹女脱青衣。脱却青衣露素体，婴儿领入重帏里。<br>　　十月情浓产一男，说道长生永不死。劝君炼，劝君修，<br>　　谷神不死此中求。此中悟取玄微处，与君白日登瀛洲。
◎卷.10【修身诀】吕岩<br>　　人命急如线，上下来往速如箭。认得是元神，<br>　　子后午前须至炼。随意出，随意入，天地三才人得一。<br>　　既得一，勿遗失，失了永求无一物。堪叹荒郊冢墓中，<br>　　自古灭亡不知屈。
◎卷.11【长短句】吕岩<br>　　落魄且落魄，夜宿乡村，朝游城郭。闲来无事玩青山，<br>　　困来街市货丹药。卖得钱，不算度，酤美酒，自斟酌。<br>　　醉后吟哦动鬼神，任意日头向西落。
◎卷.12【直指大丹歌】吕岩<br>　　三清宫殿隐昆巅，日月光浮起紫烟。池沼泓泓翻玉液，<br>　　楼台叠叠运灵泉。青龙乘火铅为汞，白虎腾波汞作铅。<br>　　欲得坎男求匹偶，须凭离女结因缘。黄婆设尽千般计，<br>　　金鼎开成一朵莲。列女擎乌当左畔，将军戴兔镇西边。<br>　　黑龟却伏红炉下，朱雀还栖华阁前。然后澄神窥见影，<br>　　三周功就驾云輧。
◎卷.13【渔父词一十八首·入定】吕岩<br>　　闭目藏真神思凝，杳冥中里见吾宗。<br>　　无边畔，迥朦胧，玄景观来觉尽空。
◎卷.14【渔父词一十八首·初九】吕岩<br>　　大道从来属自然。空堂寂坐守机关。<br>　　三田宝，镇长存，赤帝分明坐广寒。
◎卷.15【渔父词一十八首·玄用】吕岩<br>　　日月交加晓夜奔，昆仑顶上定乾坤。<br>　　真镜里，实堪论，叆叆红霞晓寂门。
◎卷.16【渔父词一十八首·神效】吕岩<br>　　恍惚擒来得自然，偷他造化在其间。<br>　　神鼎内，火烹煎，尽历阴阳结作丹。
◎卷.17【渔父词一十八首·沐浴】吕岩<br>　　卯酉门中作用时，赤龙时蘸玉清池。<br>　　云薄薄，雨微微，看取妖容露雪肌。
◎卷.18【渔父词一十八首·延寿】吕岩<br>　　子午常餐日月精，玄关门户启还扃。<br>　　长如此，过平生，且把阴阳子细烹。
◎卷.19【渔父词一十八首·瑞鼎】吕岩<br>　　会合都从戊巳家，金铅水汞莫须夸。<br>　　只此物，结丹砂，反覆阴阳色转华。
◎卷.20【渔父词一十八首·活得】吕岩<br>　　位立三才属五行，阴阳合处便相生。<br>　　龙飞踊，虎狌狞，吐个神珠各战争。
◎卷.21【渔父词一十八首·灿烂】吕岩<br>　　四象分明八卦周，乾坤男女论绸缪。<br>　　交会处，更娇羞，转觉情深玉体柔。
◎卷.22【渔父词一十八首·炼质】吕岩<br>　　运本还元于此寻，周流金鼎虎龙吟。<br>　　身不老，俗难侵，貌返童颜骨变金。
◎卷.23【渔父词一十八首·神异】吕岩<br>　　还返初成立变童，瑞莲开处色辉红。<br>　　金鼎内，迥朦胧，换骨添筋处处通。
◎卷.24【渔父词一十八首·知路】吕岩<br>　　那个仙经述此方，参同大易显阴阳。<br>　　须穷取，莫颠狂，会者名高道自昌。
◎卷.25【渔父词一十八首·朝帝】吕岩<br>　　九转功成数尽乾，开炉拨鼎见金丹。<br>　　餐饵了，别尘寰，足蹑青云突上天。
◎卷.26【渔父词一十八首·方契理】吕岩<br>　　举世人生何所依，不求自己更求谁。<br>　　绝嗜欲，断贪痴，莫把神明暗里欺。
◎卷.27【渔父词一十八首·自无忧】吕岩<br>　　学道初从此处修，断除贪爱别娇柔。<br>　　长守静，处深幽，服气餐霞饱即休。
◎卷.28【渔父词一十八首·作甚物】吕岩<br>　　贪贵贪荣逐利名，追游醉后恋欢情。<br>　　年不永，代君惊，一报身终那里生。
◎卷.29【渔父词一十八首·疾瞥地】吕岩<br>　　万劫千生得个人，须知先世种来因。<br>　　速觉悟。出迷津，莫使轮回受苦辛。
◎卷.30【渔父词一十八首·常自在】吕岩<br>　　闭目寻真真自归，玄珠一颗出辉辉。<br>　　终日玩，莫抛离，免使阎王遣使追。
◎卷.31【口占】吕岩<br>　　非神亦非仙，非术亦非幻。天地有终穷，桑田几迁变。<br>　　身固非我有，财亦何足恋。曷不从吾游，骑鲸腾汗漫。
◎卷.32【敲爻歌】吕岩<br>　　汉终唐国飘蓬客，所以敲爻不可测。纵横逆顺没遮栏，<br>　　静则无为动是色。也饮酒，也食肉，守定胭花断淫欲。<br>　　行歌唱咏胭粉词，持戒酒肉常充腹。色是药，酒是禄，<br>　　酒色之中无拘束。只因花酒误长生，饮酒带花神鬼哭。<br>　　不破戒，不犯淫，破戒真如性即沈。犯淫坏失长生宝，<br>　　得者须由道力人。道力人，真散汉，酒是良朋花是伴。<br>　　花街柳巷觅真人，真人只在花街玩。摘花戴饮长生酒，<br>　　景里无为道自昌。一任群迷多笑怪，仙花仙酒是仙乡。<br>　　到此乡，非常客，姹女婴儿生喜乐。洞中常采四时花，<br>　　时花结就长生药。长生药，采花心，花蕊层层艳丽春。<br>　　时人不达花中理，一诀天机直万金。谢天地，感虚空，<br>　　得遇仙师是祖宗。附耳低言玄妙旨，提上蓬莱第一峰。<br>　　第一峰，是仙物，惟产金花生恍惚。口口相传不记文，<br>　　须得灵根骨髓坚。□骨髓，炼灵根，片片桃花洞里春。<br>　　七七白虎双双养，八八青龙总一斤。真父母，送元宫，<br>　　木母金公性本温。十二宫中蟾魄现，时时地魄降天魂。<br>　　铅初就，汞初生，玉炉金鼎未经烹。一夫一妇同天地，<br>　　一男一女合乾坤。庚要生，甲要生，生甲生庚道始萌。<br>　　拔取天根并地髓，白雪黄芽自长成。铅亦生，汞亦生，<br>　　生汞生铅一处烹。烹炼不是精和液，天地乾坤日月精。<br>　　黄婆匹配得团圆，时刻无差口付传。八卦三元全藉汞，<br>　　五行四象岂离铅。铅生汞，汞生铅，夺得乾坤造化权。<br>　　杳杳冥冥生恍惚，恍恍惚惚结成团。性须空，意要专，<br>　　莫遣猿猴取次攀。花露初开切忌触，锁居上釜勿抽添。<br>　　玉炉中，文火烁，十二时中惟守一。此时黄道会阴阳，<br>　　三性元宫无漏泄。气若行，真火炼，莫使玄珠离宝殿。<br>　　加添火候切防危，初九潜龙不可炼。消息火，刀圭变，<br>　　大地黄芽都长遍。五行数内一阳生，二十四气排珠宴。<br>　　火足数，药方成，便有龙吟虎啸声。三铅只得一铅就，<br>　　金果仙芽未现形。再安炉，重立鼎，跨虎乘龙离凡境。<br>　　日精才现月华凝，二八相交在壬丙。龙汞结，虎铅成，<br>　　咫尺蓬莱只一程。坤铅乾汞金丹祖，龙铅虎汞最通灵。<br>　　达此理，道方成，三万神龙护水晶。守时定日明符刻，<br>　　专心惟在意虔诚。黑铅过，采清真，一阵交锋定太平。<br>　　三车搬运珍珠宝，送归宝藏自通灵。天神佑，地祇迎，<br>　　混合乾坤日月精。虎啸一声龙出窟，鸾飞凤舞出金城。<br>　　朱砂配，水银停，一派红霞列太清。铅池迸出金光现，<br>　　汞火流珠入帝京。龙虎媾，外持盈，走圣飞灵在宝瓶。<br>　　一时辰内金丹就，上朝金阙紫云生。仙桃熟。摘取饵，<br>　　万化来朝天地喜。斋戒等候一阳生，便进周天参同理。<br>　　参同理，炼金丹，水火薰蒸透百关。养胎十月神丹结，<br>　　男子怀胎岂等闲。内丹成，外丹就，内外相接和谐偶。<br>　　结成一块紫金丸，变化飞腾天地久。丹入腹，非寻常，<br>　　阴阳剥尽化纯阳。飞升羽化三清客，各遂功成达上苍。<br>　　三清客，驾琼舆，跨凤腾霄入太虚。似此逍遥多快乐，<br>　　遨游三界最清奇。太虚之上修真士，朗朗圆成一物无。<br>　　一物无，唯显道，五方透出真人貌。仙童仙女彩云迎，<br>　　五明宫内传真诰。传真诰，话幽情，只是真铅炼汞精。<br>　　声闻缘觉冰消散，外道修罗缩项惊。点枯骨，立成形，<br>　　信道天梯似掌平。九祖先灵得超脱，谁羡繁华贵与荣。<br>　　寻烈士，觅贤才，同安炉鼎化凡胎。若是悭财并惜宝，<br>　　千万神仙不肯来。修真士，不妄说，妄说一句天公折。<br>　　万劫尘沙道不成，七窍眼睛皆迸血。贫穷子，发誓切，<br>　　待把凡流尽提接。同越蓬莱仙会中，凡景煎熬无了歇。<br>　　尘世短，更思量，洞里乾坤日月长。坚志苦心三二载，<br>　　百千万劫寿弥疆。达圣道，显真常，虎兕刀兵更不伤。<br>　　水火蛟龙无损害，拍手天宫笑一场。这些功，真奇妙，<br>　　分付与人谁肯要。愚徒死恋色和财，所以神仙不肯召。<br>　　真至道，不择人，岂论高低富与贫。且饶帝子共王孙，<br>　　须去繁华锉锐分。嗔不除，憨不改，堕入轮回生死海。<br>　　堆金积玉满山川，神仙冷笑应不采。名非贵，道极尊，<br>　　圣圣贤贤显子孙。腰间跨玉骑骄马，瞥见如同隙里尘。<br>　　隙里尘，石中火，何在留心为久计。苦苦煎熬唤不回，<br>　　夺利争名如鼎沸。如鼎沸，永沈沦，失道迷真业所根。<br>　　有人平却心头棘，便把天机说与君。命要传，性要悟，<br>　　入圣超凡由汝做。三清路上少人行，畜类门前争入去。<br>　　报贤良，休慕顾，性命机关须守护。若还缺一不芳菲，<br>　　执著波查应失路。只修性，不修命，此是修行第一病。<br>　　只修祖性不修丹，万劫阴灵难入圣。达命宗，迷祖性，<br>　　恰似鉴容无宝镜。寿同天地一愚夫，权物家财无主柄。<br>　　性命双修玄又玄，海底洪波驾法船。生擒活捉蛟龙首，<br>　　始知匠手不虚传。
◎卷.33【三字诀】吕岩<br>　　这个道，非常道。性命根，生死窍。说著丑，行着妙。<br>　　人人憎，个个笑。大关键，在颠倒。莫厌秽，莫计较。<br>　　得他来，立见效。地天泰，为朕兆。口对口，窍对窍。<br>　　吞入腹，自知道。药苗新，先天兆。审眉间，行逆道。<br>　　滓质物，自继绍。二者馀，方绝妙。要行持，令人叫。<br>　　气要坚，神莫耗。若不行，空老耄。认得真，老还少。<br>　　不知音，莫语要。些儿法，合大道。精气神，不老药。<br>　　静里全，明中报。乘凤鸾，听天诏。
◎卷.34【百字碑】吕岩<br>　　养气忘言守，降心为不为。动静知宗祖，无事更寻谁。<br>　　真常须应物，应物要不迷。不迷性自住，性住气自回。<br>　　气回丹自结，壶中配坎离。阴阳生返复，普化一声雷。<br>　　白云朝顶上，甘露洒须弥。自饮长生酒，逍遥谁得知。<br>　　坐听无弦曲，明通造化机。都来二十句，端的上天梯。
◎卷.35【句】吕岩<br>　　莫道神仙无学处，古今多少上升人。（《景福寺题》）<br>第八百六十卷
◎卷.1【四言诗】孙思邈<br>　　取金之精，合石之液。列为夫妇，结为魂魄。一体混沌，<br>　　两精感激。河车覆载，鼎候无忒。洪炉烈火，烘焰翕赫。<br>　　烟未及黔，焰不假碧。如畜扶桑，若藏霹雳。姹女气索，<br>　　婴儿声寂。透出两仪，丽于四极。壁立几多，马驰一驿。<br>　　宛其死矣，适然从革。恶黜善迁，情回性易。紫色内达，<br>　　赤芒外射。熠若火生，乍疑血滴。号曰中环，退藏于密。<br>　　雾散五内，川流百脉。骨变金植，颜驻玉泽。阳德乃敷，<br>　　阴功□积。南宫度名，北斗落籍。
◎卷.2【留诗】叶法善<br>　　昔在禹馀天，还依太上家。忝以掌仙录，去来乘烟霞。<br>　　暂下宛利城，渺然思金华。自此非久住，云上登香车。<br>　　适向人间世，时复济苍生。度人初行满，辅国亦功成。<br>　　但念清微乐，谁忻下界荣。门人好住此，翛然云上征。<br>　　退仙时此地，去俗久为荣。今日登云天，归真游上清。<br>　　泥丸空示世，腾举不为名。为报学仙者，知余朝玉京。
◎卷.3【题登真洞】张果<br>　　修成金骨炼归真，洞锁遗踪不计春。野草谩随青岭秀，<br>　　闲花长对白云新。风摇翠筱敲寒玉，水激丹砂走素鳞。<br>　　自是神仙多变异，肯教踪迹掩红尘。
◎卷.4【负薪行】许宣平<br>　　负薪朝出卖，沽酒日西归。路人莫问归何处，<br>　　穿入白云行翠微。
◎卷.5【庵壁题诗】许宣平<br>　　隐居三十载，石室南山巅。静夜玩明月，清朝饮碧泉。<br>　　樵人歌垄上，谷鸟戏岩前。乐矣不知老，都忘甲子年。
◎卷.6【见李白诗又吟】许宣平<br>　　一池荷叶衣无尽，两亩黄精食有馀。<br>　　又被人来寻讨著，移庵不免更深居。
◎卷.7【题壁】成真人<br>　　蜀路南行，燕师北至。本拟白日升天，且看黑龙饮渭。
◎卷.8【对赵颍歌】朱子真<br>　　人间几日变桑田，谁识神仙洞里天。<br>　　短促共知有□异，且须欢醉在生前。
◎卷.9【兜玄国怀归诗】申欢<br>　　风软景和煦，异香馥林塘。登高一长望，信美非吾乡。
◎卷.10【题壁】李遐周<br>　　燕市人皆去，函关马不归。若逢山下鬼，环上系罗衣。
◎卷.11【遗简诗】赵惠宗<br>　　生我于虚，置我于无。至精为神，元气为躯。散阳为明，<br>　　合阴为符。形为灰土，神为仙居。众垢将毕，万事永除。<br>　　吾驾时马，日月为卫。洞耀九霄，上谒天帝。明明我众，<br>　　及我门人。伪道养形，真道养神。懋哉懋哉，馀无所陈。
◎卷.12【遇莲叶二客诗】栾清<br>　　得饮摅公酒，复登摅公舟。便得神体清，超遥旷无忧。
◎卷.13【附：莲叶二客诗】<br>　　行时云作伴，坐即酒为侣。腹以元化充，衣将云霞补。<br>　　纣虐与尧仁，可惜皆朽腐。<br>　　楫棹无所假，超然信萍查。朝浮旭日辉，夕荫清月华。<br>　　营营功业人，朽骨成泥沙。
◎卷.14【言志】韩湘<br>　　青山云水窟，此地是吾家。后夜流琼液，凌晨咀绛霞。<br>　　琴弹碧玉调，炉炼白朱砂。宝鼎存金虎，元田养白鸦。<br>　　一瓢藏世界，三尺斩妖邪。解造逡巡酒，能开顷刻花。<br>　　有人能学我，同去看仙葩。
◎卷.15【答从叔愈】韩湘<br>　　举世都为名利醉，伊予独向道中醒。<br>　　他时定是飞升去，冲破秋空一点青。
◎卷.16【题院诗】侯道华<br>　　帖里大还丹，多年色不移。前宵盗吃却，今日碧空飞。<br>　　惭愧深珍重，珍重邓天师。他年炼得药，留著与内芝。<br>　　吾师知此术，速炼莫为迟。三清专相待，大罗的有期。
◎卷.17【赠樊夫人诗】裴航<br>　　向为胡越犹怀想，况遇天仙隔锦屏。<br>　　傥若玉京朝会去，愿随鸾鹤入青冥。
◎卷.18【附：樊夫人答裴航】樊夫人<br>　　一饮琼浆百感生，玄霜捣尽见云英。<br>　　蓝桥便是神仙窟，何必崎岖上玉清。
◎卷.19【题长安酒肆壁三绝句】钟离权<br>　　坐卧常携酒一壶，不教双眼识皇都。<br>　　乾坤许大无名姓，疏散人中一丈夫。<br>　　得道高僧不易逢，几时归去愿相从。<br>　　自言住处连沧海，别是蓬莱第一峰。<br>　　莫厌追欢笑语频，寻思离乱好伤神。<br>　　闲来屈指从头数，得见清平有几人。
◎卷.20【赠吕洞宾】钟离权<br>　　知君幸有英灵骨，所以教君心恍惚。含元殿上水晶宫，<br>　　分明指出神仙窟。大丈夫，遇真诀，须要执持心猛烈。<br>　　五行匹配自刀圭，执取龟蛇颠倒诀。三尸神，须打彻，<br>　　进退天机明六甲。知此三要万神归，来驾火龙离九阙。<br>　　九九道至成真日，三界四府朝元节。气翱翔兮神烜赫，<br>　　蓬莱便是吾家宅。群仙会饮天乐喧，双童引入升玄客。<br>　　道心不退故传君，立誓约言亲洒血。逢人兮莫乱说，<br>　　遇友兮不须诀。莫怪频发此言辞，轻慢必有阴司折。<br>　　执手相别意如何，今日为君重作歌。说尽千般玄妙理，<br>　　未必君心信也么。子后分明说与汝，保惜吾言上大罗。<br>第八百六十一卷
◎卷.1【登杭州秦望山】马湘<br>　　太乙初分何处寻，空留历数变人心。九天日月移朝暮，<br>　　万里山川换古今。风动水光吞远峤，雨添岚气没高林。<br>　　秦皇谩作驱山计，沧海茫茫转更深。
◎卷.2【题龙兴观壁】马湘<br>　　世有无穷事，生知遂百春。问程方外路，宜是上清人。
◎卷.3【又诗一首】马湘<br>　　昔日曾随魏伯阳，无端醉卧紫金床。<br>　　东君谓我多情赖，罚向人间作酒狂。
◎卷.4【又诗二首】马湘<br>　　省悟前非一息间，更抛闲事弃尘寰。徒夸美酒如琼液，<br>　　休恋娇娥似玉颜。含笑谩教情面厚，多愁还使鬓毛斑。<br>　　云中幸有堪归路，无限青山是我山。<br>　　何用烧丹学驻颜，闹非城市静非山。<br>　　时人若觅长生药，对景无心是大还。
◎卷.5【题壁（人有以炉火药术为事者，辞大哂之，命笔题其壁）】张辞<br>　　争那金乌何，头上飞不住。红炉漫烧药，玉颜安可驻。<br>　　今年花发枝，明年叶落树。不如且饮酒，莫管流年度。
◎卷.6【上盐城令述德诗】张辞<br>　　门风常有蕙兰馨，鼎族家传霸国名。容貌静悬秋月彩，<br>　　文章高振海涛声。讼堂无事调琴轸，郡阁何妨醉玉觥。<br>　　今日东渐桥下水，一条从此镇常清。
◎卷.7【谢令学道诗】张辞<br>　　何用梯媒向外求，长生只合内中修。<br>　　莫言大道人难得，自是行心不到头。
◎卷.8【别令诗】张辞<br>　　张辞张辞自不会，天下经书在腹内。<br>　　身即腾腾处世间，心即逍遥出天外。
◎卷.9【赠吴生】陆禹臣<br>　　露下瑶簪湿，云生石室寒。星坛鸾鹤舞，丹灶虎龙蟠。
◎卷.10【丈人山诗】李真<br>　　春冻晓鞯露重，夜寒幽枕云生。<br>　　岂是与山无素，丈人著帽相迎。
◎卷.11【醉歌】殷七七<br>　　琴弹碧玉调，药炼白朱砂。解酝顷刻酒，能开非时花。
◎卷.12【阳春曲】殷七七<br>　　愁见唱阳春，令人离肠结。郎去未归家，柳自飘香雪。
◎卷.13【寄杜光庭】张令问<br>　　试问朝中为宰相，何如林下作神仙。<br>　　一壶美酒一炉药，饱听松风清昼眠。
◎卷.14【上升歌】吴涵虚<br>　　玉皇有诏登仙职，龙吐云兮凤著力。眼前蓦地见楼台，<br>　　异草奇花不可识。我向大罗观世界，世界即如指掌大。<br>　　当时不为上升忙，一时提向瀛洲卖。
◎卷.15【答常学士】李梦符<br>　　罢修儒业罢修真，养拙藏愚春复春。到老不疏林里鹿，<br>　　平生难见日边人。洞桃深处千林锦，岩雪铺时万草新。<br>　　深谢名贤远相访，求闻难博凤为邻。
◎卷.16【渔父引二首】李梦符<br>　　村寺钟声度远滩，半轮残月落山前。<br>　　徐徐拨棹却归湾，浪叠朝霞锦绣翻。<br>　　渔弟渔兄喜到来，波官赛却坐江隈。<br>　　椰榆杓子木瘤杯，烂煮鲈鱼满案堆。
◎卷.17【察考取状答】李梦符<br>　　插花饮酒何妨事，樵唱渔歌不碍时。
◎卷.18【答高安宰】沈廷瑞<br>　　何须问我道成时，紫府清都自有期。<br>　　手握药苗人不识，体含金骨俗争知。
◎卷.19【赠僧昭莹】沈廷瑞<br>　　南北东西路，人生会不无。早曾依阁皂，又却上玄都。<br>　　云片随天阔，泉声落石孤。何期早相遇，乐共煮菖蒲。
◎卷.20【寄袁州陈智周】沈廷瑞<br>　　名山相别后，别后会难期。金鼎销红日，丹田老紫芝。<br>　　访君虽有路，怀我岂无诗。休羡繁华事，百年能几时。
◎卷.21【垄穴遗诗】沈廷瑞<br>　　虚劳营殡玉山前，殡后那知已脱蝉。应是元神归洞府，<br>　　更与遗魄在黄泉。灵台已得修真诀，尘世空留悟道篇。<br>　　堪叹浮生今古事，北邙山下草芊芊。
◎卷.22【大言诗】谭峭<br>　　线作长江扇作天，靸鞋抛向海东边。<br>　　蓬莱信道无多路，只在谭生拄杖前。
◎卷.23【句】谭峭<br>　　云外星霜如走电，世间娱乐似抛砖。
◎卷.24【望江南词咏鼓】伊用昌<br>　　江南鼓，梭肚两头栾。钉著不知侵骨髓，<br>　　打来只是没心肝，空腹被人谩。
◎卷.25【题茶陵县门】伊用昌<br>　　茶陵一道好长街，两畔栽柳不栽槐。<br>　　夜后不闻更漏鼓，只听锤芒织草鞋。
◎卷.26【题酒楼壁】伊用昌<br>　　此生生在此生先，何事从玄不复玄。<br>　　已在淮南鸡犬后，而今便到玉皇前。
◎卷.27【题游帷观真君殿后】伊用昌<br>　　日日祥云瑞气连，侬家应作大神仙。笔头洒起风雷力，<br>　　剑下驱驰造化权。更无戎夷添礼乐，永教胡虏绝烽烟。<br>　　列仙功业只如此，直上三清第一天。
◎卷.28【留题阁皂观】伊用昌<br>　　花洞门前吠似雷，险声流断俗尘埃。雨喷山脚毒龙起，<br>　　月照松梢孤鹤回。萝幕秋高添碧翠，画帘时卷到楼台。<br>　　两坛诗客何年去，去后门关更不开。
◎卷.29【湖南闯斋吟】伊用昌<br>　　谁人能识白元君，上士由来尽见闻。避世早空南火宅，<br>　　植田高种北山云。鸡能抱卵心常听，蝉到成形壳自分。<br>　　学取大罗些子术，免教松下作孤坟。
◎卷.30【游溧阳霞泉寺限白字】许坚2<br>　　近枕吴溪与越峰，前朝恩赐云泉额。竹林晴见雁塔高，<br>　　石室曾栖几禅伯。荒碑字没莓苔深，古池香泛荷花白。<br>　　客有经年别故林，落日啼猿情脉脉。
◎卷.31【幽栖观】许坚2<br>　　仙翁上升去，丹井寄晴壑。山色接天台，湖光照寥廓。<br>　　玉洞绝无人，老桧犹栖鹤。我欲掣青蛇，他时冲碧落。
◎卷.32【题茅山观】许坚2<br>　　尝恨清风千载郁，洞天今得恣游遨。松楸一色古坛静，<br>　　鸾鹤不来青汉高。茅氏井寒丹已化，玄宗碑断梦仍劳。<br>　　分明有个长生路，休向红尘叹二毛。
◎卷.33【题扇】许坚2<br>　　哦吟但写胸中妙，饮酒能忘身后名。<br>　　但愿长闲有诗酒，一溪风月共清明。
◎卷.34【上徐舍人铉】许坚2<br>　　几宵烟月锁楼台，欲寄侯门荐祢才。<br>　　满面尘埃人不识，谩随流水出山来。
◎卷.35【句】许坚2<br>　　道既学不得，仙从何处来。<br>　　卧久似慵伸雪项，立迟犹未整霜衣。（《病鹤》，<br>　　见《吟窗杂录》）
◎卷.36【醉吟】许碏<br>　　阆苑花前是醉乡，踏翻王母九霞觞。<br>　　群仙拍手嫌轻薄，谪向人间作酒狂。
◎卷.37【题南岳招仙观壁上（题此诗后数日上升）】许碏<br>　　洪炉烹锻人性命，器用不同分皆定。妖精鬼魅斗神通，<br>　　只自干邪不干正。黄口小儿初学行，唯知日月东西生。<br>　　还为万灵威圣力，移月在南日在北。玉为玉兮石是石，<br>　　蕴弃深泥终不易。邓通饿死严陵贫，帝王岂是无人力。<br>　　丈夫未达莫相侵，攀龙附凤捐精神。
◎卷.38【武陵春色】张白<br>　　武陵春色好，十二酒家楼。大醉方回首，逢人不举头。<br>　　是非都不采，名利混然休。戴个星冠子，浮沈逐世流。
◎卷.39【赠酒店崔氏】张白<br>　　武陵城里崔家酒，地上应无天上有。<br>　　南游道士饮一斗，卧向白云深洞口。
◎卷.40【哭陆先生】张白<br>　　六亲恸哭还复苏，我笑先生泪个无。<br>　　脱履定归天上去，空坟留入武陵图。
◎卷.41【市中狂吟】段穀<br>　　一间茅屋，尚自修治。任狂风吹，连檐破碎。枓栱斜欹，<br>　　看著倒也。墙壁作散土一堆，主人翁永不来归。
◎卷.42【诗】赵自然<br>　　常欲栖山岛，闲眠玉洞寒。丹哥时引舞，来去跨云鸾。
◎卷.43【大丹诗四首】李浩<br>　　混沌未分我独存，包含四象立乾坤。<br>　　还丹须向此中觅，得此方为至妙门。<br>　　煮石烹金炼太元，神仙不肯等闲传。<br>　　人能认得其中理，夺尽乾坤造化权。<br>　　百首荒辞义亦深，因传同道决疑心。<br>　　华池本是真神水，神水元来是白金。<br>　　取将白金为鼎器，鼎成潜伏汞来侵。<br>　　汞入金鼎终年尽，产出灵砂似太阴。
◎卷.44【自吟】徐钓者<br>　　曾见秦皇架石桥，海神忙迫涨惊潮。<br>　　蓬莱隔海虽难到，直上三清却不遥。
◎卷.45【踏歌】蓝采和<br>　　踏歌踏歌蓝采和，世界能几何。红颜三春树，<br>　　流年一掷梭。古人混混去不返，今人纷纷来更多。<br>　　朝骑鸾凤到碧落，暮见桑田生白波。长景明晖在空际，<br>　　金银宫阙高嵯峨。<br>第八百六十二卷
◎卷.1【同沈恭子游虎丘寺有作】清远道士<br>　　我本长殷周，遭罹历秦汉。四渎与五岳，名山尽幽窜。<br>　　及此寰区中，始有近峰玩。近峰何郁郁，平湖渺瀰漫。<br>　　吟俯川之阴，步上山之岸。山川共澄澈，光彩交凌乱。<br>　　白云蓊欲归，青松忽消半。客去川岛静，人来山鸟散。<br>　　谷深中见日，崖幽晓非旦。闻子盛游遨，风流足词翰。<br>　　嘉兹好松石，一言常累叹。勿谓余鬼神，忻君共幽赞。
◎卷.2【游春台诗】春台仙<br>　　玉幢亘碧虚，此乃真人居。裴回仍未进，邪省犹难除。<br>　　日落烟水黯，骊珠色岂昏。寒光射万里，霜缟遍千门。<br>　　玉魄东方开，嫦娥逐影来。洗心兼涤目，怳若游春台。<br>　　清波滔碧天，乌藏黯黮连。二仪不辨处，忽吐清光圆。<br>　　乌沈海西岸，蟾吐天东头。<br>　　凤凰三十六，碧天高太清。元君夫人蹋云语，<br>　　冷风飒飒吹鹅笙。
◎卷.3【醉吟】酒肆布衣<br>　　阳春时节天气和，万物芳盛人如何。素秋时节天地肃，<br>　　荣秀丛林立衰促。有同人世当少年，壮心仪貌皆俨然。<br>　　一旦形羸又发白，旧游空使泪连连。
◎卷.4【又吟】酒肆布衣<br>　　有形皆朽孰不知，休吟春景与秋时。<br>　　争如且醉长安酒，荣华零悴总奚为。
◎卷.5【嫁女诗】嵩岳诸仙<br>　　劝君酒，为君悲且吟。自从频见市朝改，无复瑶池宴乐心。<br>　　奉君酒，休叹市朝非。早知无复瑶池兴，悔驾骅骝草草归。<br>　　八马回乘汗漫风，犹思往事憩昭宫。宴移玄圃情方洽，<br>　　乐奏钧天曲未终。斜汉露凝残月冷，流霞杯泛曙光红。<br>　　昆仑回首不知处，疑是酒酣魂梦中。<br>　　一曲笙歌瑶水滨，曾留逸足驻征轮。人间甲子周千岁，<br>　　灵境杯觞初一巡。玉兔银河终不夜，奇花好树镇长春。<br>　　悄知碧海饶词句，歌向俗流疑误人。<br>　　珠露金风下界秋，汉家陵树冷修修。<br>　　当时不得仙桃力，寻作浮尘飘陇头。<br>　　五十馀年四海清，自亲丹药得长生。<br>　　若言尽是仙桃力，看取神仙簿上名。<br>　　月照骊山露泣花，似悲先帝早升遐。<br>　　至今犹有长生鹿，时绕温泉望翠华。<br>　　幽蓟烟尘别九重，贵妃汤殿罢歌钟。中宵扈从无全仗，<br>　　大驾苍黄发六龙。妆匣尚留金翡翠，暖池犹浸玉芙蓉。<br>　　荆榛一闭朝元路，唯有悲风吹晚松。<br>　　上清神女，玉京仙郎。乐此今夕，和鸣凤凰。<br>　　凤凰和鸣，将翱将翔。与天齐休，庆流无央。<br>　　玉为质兮花为颜，蝉为鬓兮云为鬟。何劳傅粉兮施渥丹，<br>　　早出娉婷兮缥缈间。<br>　　水晶帐开银烛明，风摇珠珮连云清。<br>　　休匀红粉饰花态，早驾双鸾朝玉京。<br>　　三星在天银河回，人间曙色东方来。<br>　　玉苗琼蕊亦宜夜，莫使一花冲晓开。
◎卷.6【吟】<br>　　饵柏身轻叠嶂间，是非无意到尘寰。<br>　　冠裳暂备论浮世，一饷云游碧落间。<br>　　谁知古是与今非，闲蹑青霞与翠微。<br>　　箫管秦楼应寂寂，彩云空惹薜萝衣。
◎卷.7【授炙毂子歌二首】希道<br>　　木津天魂，金液地魄。坎离运行宽无成，金木有数秦晋合。<br>　　近效宜六旬，远期三载阔。<br>　　魄微入魂牝牡结，阳呴阴滋神鬼灭。<br>　　千歌万赞皆未决，古往今来抛日月。
◎卷.8【李泌庭黑石诗】隐者<br>　　神真炼形年未足，化为我子功相续。<br>　　丞相瘗之刻玄玉，仙路何长死何促。
◎卷.9【戏吟】广陵道士<br>　　无事到扬州，相携上酒楼。药囊为赠别，千载更何求。
◎卷.10【授马氏女诗】黄冠野夫<br>　　女是寄生枝，男是冬青木。冬青驾白鹅，寄生跨黄鹿。<br>　　若遇寇相凌，稳便抛家族。早早上三清，莫候丹砂熟。
◎卷.11【歌】蜀酒阁道人<br>　　尾闾不禁沧溟竭，九转神丹都谩说。<br>　　惟有班龙顶上珠，能补玉堂关下穴。
◎卷.12【吟】章江书生<br>　　西去长沙东上船，思量此事已千年。<br>　　长春殿掩无人扫，满眼梨花哭杜鹃。
◎卷.13【示边洞元】萼岭书生<br>　　邂逅相逢萼岭边，对倾浮蚁共谈玄。<br>　　拟将剑法亲传授，却为迷人未有缘。
◎卷.14【示胡二郎歌】成都醉道士<br>　　欲究丹砂理，幽玄无处寻。不离铅与汞，无出水中金。<br>　　金欲炼时须得水，水遇土兮终不起。但知火候不参差，<br>　　自得还丹微妙旨。人世分明知有死，刚只留心恋朱紫。<br>　　岂知光景片时间，将谓人生长似此。何不回心师至道，<br>　　免逐年光虚自老。临樽只解醉醺酣，对镜方知渐枯槁。<br>　　二郎切切听我语，仙乡咫尺无寒暑。与君说尽只如斯，<br>　　莫恋娇奢不肯去。感君恩义言方苦，火急回心求出路。<br>　　吟成数句赠君辞，不觉便成今与古。
◎卷.15【贻白永年诗】樵夫<br>　　清秋无所事，乘露出遥天。凭仗樵人语，相期白永年。
◎卷.16【留诗】李公佐仆<br>　　我有衣中珠，不嫌衣上尘。我有长生理，不厌有生身。<br>　　江南神仙窟，吾当混其真。不嫌市井喧，来救世间人。<br>　　苏子迹已往，颛蒙事可亲。莫言东海变，天地有长春。
◎卷.17【木客】李公佐仆<br>　　酒尽君莫沽，壶倾我当发。城市多嚣尘，还山弄明月。
◎卷.18【西山吟】许大<br>　　自从明府归仙后，出入尘寰直至今。<br>　　不是藏名混时俗，卖药沽酒要安心。
◎卷.19【东洛货丹】许学士<br>　　三千功满去升天，一住人间数百年。<br>　　华表他时却归日，沧溟应恐变桑田。
◎卷.20【天关回到世吟】许学士<br>　　九霄云路奇哉险，曾把冲身入太和。<br>　　今日东归浑似梦，望崖回首隔天波。
◎卷.21【送青城丈人酒】紫微孙处士<br>　　深羡青城好洞天，白龙一觉已千年。<br>　　铺云枕石长松下，朝退看书尽日眠。
◎卷.22【送王懿昌酒】紫微孙处士<br>　　将知骨分到仙乡，酒饮金华玉液浆。<br>　　莫道人间只如此，回头已是一年强。
◎卷.23【送太乙真君酒】青城丈人<br>　　峨嵋仙府静沈沈，玉液金华莫厌斟。<br>　　凡客欲知真一洞，剑门西北五云深。
◎卷.24【送紫微处士酒】太乙真君<br>　　此中何必羡青城，玉树云栖不记名。<br>　　闷即乘龙游紫府，北辰南斗逐君行。
◎卷.25【题法云寺双桧】方壶居士<br>　　谢郎双桧绿于云，昏晓浓阴色未分。<br>　　若并亳宫仙鹿迹，定知高峭不如君。
◎卷.26【隋堤词】方壶居士<br>　　尝忆江都大业秋，曾随銮跸戏龙舟。<br>　　伤心一觉兴亡梦，堤柳无情识世愁。
◎卷.27【画地吟】太白山玄士<br>　　学得丹青数万年，人间几度变桑田。<br>　　桑田虽变丹青在，谁向丹青合得仙。
◎卷.28【货丹吟】邻道场人<br>　　寻仙何必三山上，但使神存九窍清。<br>　　炼得绵绵元气定，自然不食亦长生。
◎卷.29【灵响词】无名氏<br>　　此响非俗响，心知是灵仙。不曾离耳里，高下如秋蝉。<br>　　入夜声则厉，在昼声则微。神灵斥众恶，与我作风威。<br>　　妙响无住时，昼夜常轮回。那是偶然事，上界特使来。<br>　　何以辨灵应，事须得梯媒。自从灵响降，如有真人来。<br>　　存念长在心，展转无停音。可怜清爽夜，静听秋蝉吟。
◎卷.30【度世古玄歌】无名氏<br>　　始青之下月与日，两半同升合为一。大如弹丸甘如蜜，<br>　　出彼玉堂入金室，子若得之慎勿失。
◎卷.31【鬻丹砂醉吟】刘道昌<br>　　心田但使灵芝长，气海常教法水朝。<br>　　功满自然留不住，更将何物驭丹霄。
◎卷.32【龟市告别】刘道昌<br>　　还丹功满气成胎，九百年来混俗埃。<br>　　自此三山一归去，无因重到世间来。
◎卷.33【摘紫芝】李太玄<br>　　偶游洞府到芝田，星月茫茫欲曙天。<br>　　虽则似离尘世了，不知何处偶真仙。
◎卷.34【玉女舞霓裳】李太玄<br>　　舞势随风散复收，歌声似磬韵还幽。<br>　　千回赴节填词处，娇眼如波入鬓流。
◎卷.35【玩月诗】曲龙山仙<br>　　曲龙桥顶玩瀛洲，凡骨空陪汗漫游。<br>　　不假丹梯蹑霄汉，水晶盘冷桂花秋。<br>　　月砌瑶阶泉滴乳，玉箫催凤和烟舞。<br>　　青城丈人何处游，玄鹤唳天云一缕。<br>　　造化天桥碧海东，玉轮还过辗晴虹。<br>　　霓襟似拂瀛洲顶，颢气潜消橐籥中。<br>　　危桥横石架云端，跨鹿登临景象宽。<br>　　颢魄洗烟澄碧落，桂花低拂玉簪寒。
◎卷.36【句】陈复休<br>　　夜坐空庭月色微，一树寒梅发两枝。
◎卷.37【句】郑冠卿<br>　　不缘过去行方便，安得今朝会碧虚。<br>　　（栖霞洞遇日华月华君）
◎卷.38【句】陈蓬<br>　　竹篱疏见浦，茅屋漏通星。（题松山）
◎卷.39【句】伊梦昌<br>　　惟有松杉空弄月，更无云鹤暗迷人。（题攸县司空观仙台）<br>　　露凝金盏滴残酒，檀点佳人喷异香。（题黄蜀葵）<br>第八百六十三卷
◎卷.1【与薛昭合婚诗】张云容<br>　　脸花不绽几含幽，今夕阳春独换秋。<br>　　我守孤灯无白日，寒云陇上更添愁。<br>　　幽谷啼莺整羽翰，犀沈玉冷自长叹。<br>　　月华不向扃泉户，露滴松枝一夜寒。<br>　　韶光不见分成尘，曾饵金丹忽有神。<br>　　不意薛生携旧律，独开幽谷一枝春。<br>　　误入宫垣漏网人，月华静洗玉阶尘。<br>　　自疑飞到蓬莱顶，琼艳三枝半夜春。
◎卷.2【留别卢陲】崔少玄<br>　　得之一元，匪受自天。太老之真，无上之仙。光含影藏，<br>　　形于自然。真安匪求，神之久留。淑美其真，体性刚柔。<br>　　丹霄碧虚，上圣之俦。百岁之后，空馀坟丘。
◎卷.3【歌】戚逍遥<br>　　笑看沧海欲成尘，王母花前别众真。<br>　　千岁却归天上去，一心珍重世间人。
◎卷.4【锦城春望】卓英英<br>　　和风装点锦城春，细雨如丝压玉尘。<br>　　漫把诗情访奇景，艳花浓酒属闲人。
◎卷.5【理笙】卓英英<br>　　频倚银屏理凤笙，调中幽意起春情。<br>　　因思往事成惆怅，不得缑山和一声。
◎卷.6【游福感寺答少年】卓英英<br>　　牡丹未及开时节，况是秋风莫近前。<br>　　留待来年二三月，一枝和露压神仙。
◎卷.7【答玄士】卓英英<br>　　数载幽栏种牡丹，裹香包艳待神仙。<br>　　神仙既有丹青术，携取何妨入洞天。
◎卷.8【和卓英英锦城春望】眉娘<br>　　蚕市初开处处春，九衢明艳起香尘。<br>　　世间总有浮华事，争及仙山出世人。
◎卷.9【和卓英英理笙】眉娘<br>　　但于闺阁熟吹笙，太白真仙自有情。<br>　　他日丹霄骖白凤，何愁子晋不闻声。
◎卷.10【附：太白山玄士画地吟】眉娘<br>　　学得丹青数万年，人间几度变桑田。<br>　　桑田虽变丹青在，谁向丹青合得仙。
◎卷.11【答张郁歌】洛川仙女<br>　　彩云入帝乡，白鹤又回翔。久留深不可，蓬岛路遐长。<br>　　空爱长生术，不是长生人。今日洛川别，可惜洞中春。
◎卷.12【附：张郁洛川沿步吟】洛川仙女<br>　　浮生如梦能几何，浮生复更忧患多。<br>　　无人与我长生术，洛川春日且长歌。
◎卷.13【题玉壶赠元柳二子】南溟夫人<br>　　来从一叶舟中来，去向百花桥上去。<br>　　若到人间扣玉壶，鸳鸯自解分明语。
◎卷.14【会真诗（杨敬真）】云台峰女仙<br>　　人世徒纷扰，其生似梦华。谁言今昔里，俯首视云霞。
◎卷.15【会真诗（马信真）】云台峰女仙<br>　　几劫澄烦思，今身仅小成。誓将云外隐，不向世间存。
◎卷.16【会真诗（徐湛真）】云台峰女仙<br>　　绰约离尘世，从容上太清。云衣无绽日，鹤驾没遥程。
◎卷.17【会真诗（郭修真）】云台峰女仙<br>　　华岳无三尺，东瀛仅一杯。入云骑彩凤，歌舞上蓬莱。
◎卷.18【会真诗（夏守真）】云台峰女仙<br>　　共作云山侣，俱辞世界尘。静思前日事，抛却几年身。
◎卷.19【仙诗五首】吴清妻<br>　　道启真心觉渐清，天教绝粒应精诚。<br>　　云外仙歌笙管合，花间风引步虚声。<br>　　□□□□□□□，□君隐处当一星。<br>　　□□莲花山头饭，黄精仙人掌上经。<br>　　飞鸟莫到人莫攀，一隐十年不下山。<br>　　袖中短书谁为达，华山道士卖药还。<br>　　日落焚香坐醮坛，庭花露湿渐更阑。<br>　　净水仙童调玉液，春宵羽客化金丹。<br>　　摄念精思引彩霞，焚香虚室对烟花。<br>　　道合云霄游紫府，湛然真境瑞皇家。
◎卷.20【赠封陟】上元夫人<br>　　谪居蓬岛别瑶池，春媚烟花有所思。<br>　　为爱君心能洁白，愿操箕帚奉屏帏。
◎卷.21【再赠】上元夫人<br>　　弄玉有夫皆得道，刘纲兼室尽登仙。<br>　　君能仔细窥朝露，须逐云车拜洞天。
◎卷.22【留别】上元夫人<br>　　萧郎不顾凤楼人，云涩回车泪脸新。<br>　　愁想蓬瀛归去路，难窥旧苑碧桃春。
◎卷.23【题寺廊柱】慈恩院女仙<br>　　皇子陂头好月明，忘却华筵到晓行。<br>　　烟收山低翠黛横，折得荷花远恨生。<br>　　湖水团团夜如镜，碧树红花相掩映。<br>　　北斗阑干移晓柄，有似佳期常不定。
◎卷.24【后土夫人】蜀宫群仙<br>　　偶引群仙到世间，熏风殿里醉华筵。<br>　　等闲贪赏不归去，愁杀韦郎一觉眠。
◎卷.25【王母】蜀宫群仙<br>　　沧海成尘几万秋，碧桃花发长春愁。<br>　　不来便是数千载，周穆汉皇何处游。
◎卷.26【麻姑】蜀宫群仙<br>　　世间何事不潸然，得失人情命不延。<br>　　适向蔡家厅上饮，回头已见一千年。
◎卷.27【上元夫人】蜀宫群仙<br>　　思量往事一愁容，阿母曾邀到汉宫。<br>　　城阙不存人不见，茂陵荒草恨无穷。
◎卷.28【弄玉】蜀宫群仙<br>　　采凤飞来到禁闱，便随王母驻瑶池。<br>　　如今记得秦楼上，偷见萧郎恼妾时。
◎卷.29【太真】蜀宫群仙<br>　　春梦悠扬生下界，一堪成笑一堪悲。<br>　　马嵬不是无情地，自遇蓬莱睡觉时。
◎卷.30【赠郭翰二首】织女<br>　　河汉虽云阔，三秋尚有期。情人终已矣，良会更何时。<br>　　朱阁临清溪，琼宫衔紫房。佳情期在此，只是断人肠。
◎卷.31【附：郭翰酬织女】织女<br>　　人世将天上，由来不可期。谁知一回顾，更作两相思。<br>　　赠枕犹香泽，啼衣尚泪痕。玉颜霄汉里，空有往来魂。
◎卷.32【书任生案】嵩山女<br>　　我本籍上清，谪居游五岳。以君无俗累，来劝神仙学。<br>　　葛洪还有妇，王母亦有夫。神仙尽灵匹，君意合何如。
◎卷.33【临去书赠】嵩山女<br>　　君子既执迷，无由达情素。明月海山上，秋风独归去。
◎卷.34【与赵旭叩柱歌】青童<br>　　白云飘飘星汉斜，独行窈窕浮云车。<br>　　仙郎独邀青童君，结情罗帐连心花。
◎卷.35【题壁】观梅女仙<br>　　南枝向暖北枝寒，一种春花有两般。<br>　　凭仗高楼莫吹笛，大家留取倚阑看。
◎卷.36【歌】吴彩鸾<br>　　若能相伴陟仙坛，应得文箫驾彩鸾。<br>　　自有绣襦并甲帐，瑶台不怕雪霜寒。
◎卷.37【临化绝句】王氏女<br>　　玩水登山无足时，诸仙频下听吟诗。<br>　　此心不恋居人世，唯见天边双鹤飞。
◎卷.38【赠华山游人】毛女正美<br>　　药苗不满笥，又更上危巅。回首归去路，相将入翠烟。<br>　　曾折松枝为宝栉，又编栗叶代罗襦。<br>　　有时问却秦宫事，笑撚山花望太虚。
◎卷.39【在紫霄夫人席上作】桃花夫人<br>　　昔时训子西河上，汉使经过问妾缘。<br>　　自到仙山不知老，凡间唤作几千年。
◎卷.40【答孙玄照】王仙仙<br>　　鸳鸯相见不相随，笼里笼前整羽衣。<br>　　但得他时人放去，水中长作一双飞。
◎卷.41【附：孙玄照琴中歌赠王仙仙】王仙仙<br>　　相如曾作凤兮吟，昔被文君会此音。<br>　　今日孤鸾还独语，痛哉仙子不弹琴。
◎卷.42【临刑赋】杨损<br>　　圣主何曾识仲都，可嗟社稷在须臾。<br>　　市东便是神仙窟，何必乘舟泛五湖。
◎卷.43【别遥见诗】妙女<br>　　手攀桥柱立，滴泪天河满。<br>第八百六十四卷
◎卷.1【宴柳毅诗】洞庭龙君<br>　　大天苍苍兮大地茫茫，人各有志兮何可思量。<br>　　狐神鼠圣兮薄社依墙，雷霆一发兮其孰敢当。<br>　　荷贞人兮信义长，令骨肉兮还故乡，永言惭愧兮何时忘。<br>　　上天配合兮生死有途，此不当妇兮彼不当夫。<br>　　腹心辛苦兮泾水之隅，风霜满鬓兮雨雪罗襦。<br>　　赖明公兮引素书，令骨肉兮家如初，永言珍重兮无时无。<br>　　碧云悠悠兮泾水东流，伤嗟美人兮雨泣花愁。<br>　　尺书远达兮以解君忧，哀冤果雪兮还处其休。<br>　　荷君和雅兮感甘羞，山家寂寞兮难久留，<br>　　欲将辞去兮悲绸缪。
◎卷.2【铸镜歌】龙护老人<br>　　盘龙盘龙，隐于镜中。分野有象，变化无穷。<br>　　兴云吐雾，行雨生风。上清仙子，来献圣聪。
◎卷.3【示韦泛禄命】冥吏<br>　　前阳复后杨，后杨年年强，七月之节归玄乡。
◎卷.4【赠僧】滕传胤<br>　　卓立不求名出家，长怀片志在青霞。<br>　　今日英雄气冲盖，谁能久坐宝莲花。
◎卷.5【赠人】滕传胤<br>　　平生才不足，立身信有馀。自叹无大故，君子莫相疏。
◎卷.6【郑锋宅神诗】滕传胤<br>　　浦口潮来初淼漫，莲舟摇飏采花难。<br>　　春心不惬空归去，会待潮回更折看。<br>　　忽然湖上片云飞，不觉舟中雨湿衣。<br>　　折得莲花浑忘却，空将荷叶盖头归。
◎卷.7【与郑德璘奇遇诗】水府君<br>　　物触轻舟心自知，风恬烟静月光微。<br>　　夜深江上解愁思，拾得红蕖香惹衣。<br>　　纤手垂钩对水窗，红蕖秋色艳长江。<br>　　既能解佩投交甫，更有明珠乞一双。<br>　　湖面狂风且莫吹，浪花初绽月光微。<br>　　沈潜暗想横波泪，得共鲛人相对垂。<br>　　洞庭风软荻花秋，新没青娥细浪愁。<br>　　泪滴白蘋君不见，月明江上有轻鸥。<br>　　昔日江头菱芡人，蒙君数饮松醪春。<br>　　活君家室以为报，珍重长沙郑德璘。
◎卷.8【笑巫诗】李序<br>　　魍魉何曾见，头旋即下神。图他衫子段，诈道大王嗔。
◎卷.9【霅溪夜宴诗（诸神命丽玉唱公无渡河歌）】水神<br>　　浊波扬扬兮凝晓雾，公无渡河兮公竟渡。<br>　　风号水激兮呼不闻，提衣看入兮中流去。浪排衣兮随步没，<br>　　沉尸深入兮蛟螭窟。蛟螭尽醉兮君血干，<br>　　推出黄沙兮泛君骨。当时君死兮妾何适，<br>　　遂就波澜兮合魂魄，愿持精卫衔石心，穷断河源塞泉脉。
◎卷.10【霅溪夜宴诗（命曹娥唱怨江波三叠）】水神<br>　　悲风淅淅兮波绵绵，芦花万里兮凝苍烟。<br>　　虬螭窟宅兮渊且玄，排波叠浪兮沈我天。<br>　　所覆不全兮身宁全，溢眸恨血兮徒涟涟。<br>　　誓将柔荑抉锯牙之喙，空水府而藏其腥涎。<br>　　青娥翠黛兮沈江壖，碧云斜月兮空婵娟。<br>　　吞声饮恨兮语无力，徒扬哀怨兮登歌筵。
◎卷.11【霅溪夜宴诗（太湖神歌）】水神<br>　　白露漙兮西风高，碧波万里兮翻洪涛。<br>　　莫言天下至柔者，载舟覆舟皆我曹。
◎卷.12【霅溪夜宴诗（松江神歌）】水神<br>　　君不见夜来渡口拥千艘，中载万姓之脂膏。<br>　　当楼船泛泛于叠浪，恨珠贝又轻于鸿毛。<br>　　又不见朝来津亭维一舠，中有一士青其袍。<br>　　赴宰邑之良日，任波吼而风号。是知溺名溺利者，<br>　　不免为水府之腥臊。
◎卷.13【霅溪夜宴诗（霅溪神歌）】水神<br>　　山势萦回水脉分，水光山色翠连云。<br>　　四时尽入诗人咏，役杀吴兴柳使君。
◎卷.14【霅溪夜宴诗（湘江神歌）】水神<br>　　渺渺烟波接九疑，几人经此泣江蓠。<br>　　年年绿水青山色，不改重华南狩时。
◎卷.15【霅溪夜宴诗（范相国献境会夜宴诗）】水神<br>　　浪阔波澄秋气凉，沈沈水殿夜初长。自怜休退五湖客，<br>　　何幸追陪百谷王。香袅碧云飘几席，觥飞白玉艳椒浆。<br>　　酒酣独泛扁舟去，笑入琴高不死乡。
◎卷.16【霅溪夜宴诗（徐处士衍献境会夜宴诗，并简范相国）】水神<br>　　珠光龙耀火燑燑，夜接朝云宴渚宫。凤管清吹凄极浦，<br>　　朱弦间奏冷秋空。论心幸遇同归友，揣分惭无辅佐功。<br>　　云雨各飞真境后，不堪波上起悲风。
◎卷.17【霅溪夜宴诗（屈大夫歌）】水神<br>　　凤鶱鶱以降瑞兮，患山鸡之杂飞。玉温温以呈器兮，<br>　　因碔砆之争辉。当侯门之四辟兮，墐嘉谟之重扉。<br>　　既瑞器而无庸兮，宜昏暗之相微。徒刳石以为舟兮，<br>　　顾沿流而志违。将刻木而作羽兮，与超腾之理非。<br>　　矜孑孑于空江兮，靡群援之可依。血淋淋而滂流兮，<br>　　顾江鱼之腹而将归。西风萧萧兮湘水悠悠，<br>　　白芷芳歇兮江蓠秋。日晼晼兮川云收，棹四起兮悲风幽。<br>　　羁魂汩没兮我名永浮，碧波虽涸兮厥誉长流。<br>　　向使甘言盛行于曩昔，岂今日居君王之座头。<br>　　是知贪名徇禄而随世磨灭者，虽正寝之死乎无得与吾俦。<br>　　当鼎足之嘉会兮，获周旋于君侯。雕盘玉豆兮罗珍羞，<br>　　金卮琼斝兮方献酬。敢写心兮歌一曲，无诮余持杯以淹留。
◎卷.18【霅溪夜宴诗（申屠先生献境会夜宴诗）】水神<br>　　行殿秋未晚，水宫风初凉。谁言此中夜，得接朝宗行。<br>　　灵鼍振冬冬，神龙耀煌煌。红楼压波起，翠幄连云张。<br>　　玉箫冷吟秋，瑶瑟清含商。贤臻江湖叟，贵列川渎王。<br>　　谅予衰俗人，无能振颓纲。分辞皆乱世，乐寐蛟螭乡。<br>　　栖迟幽岛间，几见波成桑。尔来尽流俗，难与倾壶觞。<br>　　今日登华筵，稍觉神扬扬。方欢沧浪侣，遽恐白日光。<br>　　海人瑞锦前，岂敢言文章。聊歌灵境会，此会诚难忘。
◎卷.19【霅溪夜宴诗（鸱夷君歌）】水神<br>　　雪集大野兮血波汹汹，玄黄交战兮吴无全陇。<br>　　既霸业之将坠，宜嘉谟之不从。国步颠蹶兮吾道遘凶，<br>　　处鸱夷之大困，入渊泉之九重。上帝愍余之非辜兮，<br>　　俾大江鼓怒其冤踪。所以鞭浪山而疾驱波岳，<br>　　亦粗足展余拂郁之心胸。当灵境之良宴兮，谬尊俎之相容，<br>　　击箫鼓兮撞歌钟。吴讴越舞兮欢未极，遽军城晓鼓之冬冬。<br>　　愿保上善之柔德，何行乐之地兮难相逢。
◎卷.20【为刘洪作】辅国将军<br>　　乌乌在虚飞，玄驹遂野依。名今编户籍，翠过叶生稀。<br>　　个树枝条朽，三花五面啼。移家朝度日，谁觉□□□。
◎卷.21【语】太白山神<br>　　三珠并一珠，驴马没人驱。岁月甲庚午，中兴戊己土。
◎卷.22【月夜吟】瀵水神<br>　　夜月明皎皎，绿波空悠悠。
◎卷.23【答郑生歌】湘中蛟女<br>　　溯青山兮江之隅，拖湘波兮褭绿裾。<br>　　荷拳拳兮情未舒，匪同归兮将焉如。
◎卷.24【风光词】湘中蛟女<br>　　隆佳秀兮昭盛时，播薰绿兮淑华归。故里荑与处萼兮，<br>　　潜重房以饰姿。见雅态之韶华兮，蒙长霭以为帏。<br>　　醉融光兮渺渺瀰瀰，迷千里兮涵烟眉。晨陶陶兮暮熙熙，<br>　　舞袅娜之秾条兮，娉盈盈以披迟。酡游颜兮倡蔓卉縠，<br>　　流倩电兮石发髓施。
◎卷.25【附：郑生诗】湘中蛟女<br>　　情无垠兮水汤汤，怀佳期兮属三湘。
◎卷.26【感怀诗】龙女<br>　　海门连洞庭，每去三千里。十载一归来，辛苦潇湘水。
◎卷.27【寄张无颇】广利王女<br>　　羞解明珰寻汉渚，但凭春梦访天涯。<br>　　红楼日暮莺飞去，愁杀深宫落砌花。<br>　　燕语春泥堕锦筵，情愁无意整花钿。<br>　　寒闺欹枕不成梦，香炷金炉自褭烟。
◎卷.28【与崔渥冥会杂诗】<br>　　万里同心别九重，定知涉历此相逢。<br>　　谁人翻向群峰路，不得苍梧徇玉容。<br>　　春鸟交交引思浓，岂期尘迹拜仙宫。<br>　　鸾歌凤舞飘珠翠，疑是阳台一梦中。<br>　　鸾舆昔日出蒲关，一去苍梧更不还。<br>　　若是不留千古恨，湘江何事竹犹斑。<br>　　愁闻黄鸟夜关关，沩汭春来有梦还。<br>　　遗美代移刊勒绝，唯闻留得泪痕斑。<br>　　方承恩宠醉金杯，岂为干戈骤到来。<br>　　亡国破家皆有恨，捧心无语泪苏台。<br>　　桃花流水两堪伤，洞口烟波月渐长。<br>　　莫道仙家无别恨，至今垂泪忆刘郎。<br>　　泾阳平野草初春，遥望家乡泪滴频。<br>　　当此不知多少恨，至今空忆在灵姻。<br>　　目断魂销正惘然，九疑山际路漫漫。<br>　　何人知得心中恨，空有湘江竹万竿。<br>　　常说仙家事不同，偶陪花月此宵中。<br>　　锦屏银烛皆堪恨，惆怅纱窗向晓风。
◎卷.29【又湘妃诗四首（一作女仙题湘妃庙诗）】<br>　　渺渺三湘万里程，泪篁幽石助芳贞。<br>　　孤云目断苍梧野，不得攀龙到玉京。<br>　　碧杜红蘅缥缈香，冰丝弹月弄清凉。<br>　　峰峦一一俱相似，九处堪疑九断肠。<br>　　玉辇金根去不回，湘川秋晚楚弦哀。<br>　　自从泣尽江蓠血，夜夜愁风怨雨来。<br>　　少将风月怨平湖，见尽扶桑水到枯。<br>　　相约杏花坛上去，画阑红子斗摴蒱。
◎卷.30【与何光远赠答诗（何光远伤春吟）】何光远<br>　　檐上檐前燕语新，花开柳发自伤神。<br>　　谁能将我相思意，说与江隈解佩人。
◎卷.31【与何光远赠答诗（龙女赠光远）】龙女<br>　　坐久风吹绿绮寒，九天月照水精盘。<br>　　不思却返沈潜去，为惜春光一夜欢。
◎卷.32【与何光远赠答诗（光远答龙女）】何光远<br>　　澹荡春光物象饶，一枝琼艳不胜娇。<br>　　若能许解相思佩，何羡星天渡鹊桥。
◎卷.33【与何光远赠答诗（催妆二首）】何光远<br>　　玉漏涓涓银汉清，鹊桥新架路初成。<br>　　催妆既要裁篇咏，凤吹鸾歌早会迎。<br>　　宝车辗驻彩云开，误到蓬莱顶上来。<br>　　琼室既登花得折，永将凡骨逐风雷。
◎卷.34【与何光远赠答诗（龙女留别光远）】龙女<br>　　负妾当时寤寐求，从兹粉面阻绸缪。<br>　　宫空月苦瑶云断，寂寞巴江水自流。
◎卷.35【寄紫盖阳居士】黄陵美人<br>　　落叶栖鸦掩庙扉，菟丝金缕旧罗衣。<br>　　渡头明月好携手，独自待郎郎不归。
◎卷.36【赠谢府君】吴兴神女<br>　　玉钗空中堕，金钏色已歇。独泣谢春风，秋夜伤明月。<br>第八百六十五卷
◎卷.1【冢上答太宗】慕容垂<br>　　我昔胜君昔，君今胜我今。荣华各异代，何用苦追寻。
◎卷.2【遗画工诗】释明解<br>　　握手不能别，抚膺聊自伤。痛矣时阴短，悲哉泉路长。<br>　　松林惊野吹，荒隧落寒霜。言离何以赠，留心内典章。
◎卷.3【夜吟】巴峡鬼<br>　　秋径填黄叶，寒摧露草根。猿声一叫断，客泪数重痕。
◎卷.4【愧谢诗】河湄鬼<br>　　我本邯郸士，祇役死河湄。不得家人哭，劳君行路悲。
◎卷.5【掷裴武公诗】介胄鬼<br>　　屡策羸骖历乱峋，丛岚映日昼如曛。长桥驾险浮天汉，<br>　　危栈通岐触岫云。却念淮阴空得计，又嗟忠武不堪闻。<br>　　废兴尽系前生数，休衒英雄勇冠军。
◎卷.6【死后诗】李叔霁<br>　　忽作无期别，沈冥恨有馀。长安虽不远，无信可传书。
◎卷.7【洋州馆夜吟】窦裕<br>　　门依楚水岸，身寄洋州馆。望月独相思，尘襟泪痕满。
◎卷.8【献元载】书生<br>　　城东城西旧居处，城里飞花乱如絮。<br>　　海燕衔泥欲下来，屋里无人却飞去。
◎卷.9【诗二首】虎丘石壁鬼<br>　　高松多悲风，萧萧清且哀。南山接幽垄，幽垄空崔嵬。<br>　　白日徒昭昭，不照长夜台。虽知生者乐，魂魄安能回。<br>　　况复念所亲，恸哭心肝摧。恸哭更何言，哀哉复哀哉。<br>　　神仙不可学，形化空游魂。白日非我朝，青松为我门。<br>　　虽复隔幽显，犹知念子孙。何以遣悲惋，万物归其根。<br>　　寄语世上人，莫厌临芳尊。庄生问枯骨，三乐成虚言。
◎卷.10【祭后见石上诗】虎丘石壁鬼<br>　　幽明虽异路，平昔忝攻文。欲知潜昧处，山北两孤坟。
◎卷.11【咏浮云】陆凭<br>　　虚虚复空空，瞬息天地中。假合成此像，吾亦非吾躬。
◎卷.12【呈李续】韩弇<br>　　我有敌国雠，无人可为雪。每至秦陇头，游魂自呜咽。
◎卷.13【和崔侍御】尉佗<br>　　千岁荒台隳路隅，一烦太守重椒涂。<br>　　感君拂拭意何极，赠尔美妇与明珠。
◎卷.14【赠窦丞】刘溉<br>　　冥路杳杳人不知，不用苦说使人悲。<br>　　喜得逢君传家信，后会茫茫何处期。
◎卷.15【叙幽冤】郑琼罗<br>　　痛填心兮不能语，寸断肠兮诉何处。<br>　　春生万物妾不生，更恨香魂不相遇。
◎卷.16【过台城感旧】沈青箱<br>　　六代旧山川，兴亡几百年。繁华今寂寞，朝市昔喧阗。<br>　　夜月琉璃水，春风卵色天。伤时与怀古，垂泪国门前。
◎卷.17【诗】襄阳举人<br>　　流水涓涓芹努芽，织乌西飞客还家。<br>　　荒村无人作寒食，殡宫空对棠梨花。
◎卷.18【踏歌】河中鬼<br>　　河水流溷溷，山头种荞麦。两个胡孙门底来，<br>　　东家阿嫂决一百。
◎卷.19【题少陵别墅】萧微<br>　　新构茅斋野涧东，松楸交影足悲风。<br>　　人间岁月如流水，何事频行此路中。
◎卷.20【梦张垂赠诗】张省躬<br>　　戚戚复戚戚，秋堂百年色。而我独茫茫，荒郊遇寒食。
◎卷.21【秋月联句】商山三丈夫<br>　　秋月圆如镜，--王步兵<br>　　秋风利似刀。--萧中郎<br>　　秋云轻比絮，--梁璟<br>　　秋草细如毛。--诸葛长史
◎卷.22【天明联句】<br>　　幽树高高影，--萧中郎<br>　　山花寂寂香。--王步兵<br>　　山天遥历历，--诸葛长史<br>　　山水急汤汤。--梁璟
◎卷.23【赠张珽】郑適<br>　　昔为吟风啸月人，今为吟风啸月身。<br>　　冢坏路边吟啸罢，安知今日又劳神。
◎卷.24【西轩诗】甘露寺鬼<br>　　赵壹能为赋，邹阳解献书。可惜西江水，不救辙中鱼。<br>　　伟哉横海鳞，壮矣垂天翼。一旦失风水，翻为蝼蚁食。<br>　　功遂侔昔人，保退无智力。既涉太行险，兹路信难陟。<br>　　握里龙蛇纸上鸾，逡巡千幅不将难。<br>　　顾云已往罗隐耄，更有何人逞笔端。
◎卷.25【降巫诗】邵谒<br>　　青山山下少年郎，失意当时别故乡。<br>　　惆怅不堪回首望，隔溪遥见旧书堂。
◎卷.26【赠雷殿直】石恪<br>　　衡阳去此正三年，一路程途甚坦然。深邃门墙三楚外，<br>　　清风池馆五峰前。西边市井来商客，东岸汀洲簇钓船。<br>　　公退只应无别事，朱陵后洞看神仙。
◎卷.27【吟】富春沙际鬼<br>　　陊江三十年，潮打形骸朽。家人都不知，何处奠杯酒。
◎卷.28【又吟】富春沙际鬼<br>　　莫问我姓名，向君言亦空。潮生沙骨冷，魂魄悲秋风。
◎卷.29【献高骈】赵z7<br>　　我昔胜君昔，君今胜我今。人生一世事，何用苦相侵。<br>第八百六十六卷
◎卷.1【吟】九华山白衣<br>　　涧水潺潺声不绝，溪垄茫茫野花发。<br>　　自去自来人不知，归时唯对空山月。
◎卷.2【诗】田达诚宅鬼<br>　　天然与我一灵通，还与人间事不同。<br>　　要识吾家真姓字，天地南头一段红。
◎卷.3【秋夜吟】长安中鬼<br>　　六街鼓歇行人绝，九衢茫茫室有月（吟）。--<br>　　九衢生人何劳劳，长安土尽槐根高（和）。--
◎卷.4【题窗上诗】隔窗鬼<br>　　何人窗下读书声，南斗阑干北斗横。<br>　　千里思家归不得，春风肠断石头城。
◎卷.5【柱上诗】巴陵馆鬼<br>　　爷娘送我青枫根，不记青枫几回落。<br>　　当时手刺衣上花，今日为灰不堪著。
◎卷.6【留别安凤】徐侃<br>　　君寄长安久，耻不还故乡。我别长安去，切在慰高堂。<br>　　不意与离恨，泉下亦难忘。
◎卷.7【附：安凤赠别徐侃】安凤<br>　　一自离乡国，十年在咸秦。泣尽卞和血，不逢一故人。<br>　　今日旧友别，羞此漂泊身。离情吟诗处，麻衣掩泪频。<br>　　泪别各分袂，且及来年春。
◎卷.8【述怀】商山客死生<br>　　家住驿北路，百里无四邻。往来不相问，寂寂山家春。<br>　　南冈夜萧萧，青松与白杨。家人应有梦，远客已无肠。<br>　　白草寒露里，乱山明月中。是夕苦吟罢，寒烛与君同。
◎卷.9【续郑郊吟】冢中人<br>　　冢上两竿竹，风吹常袅袅。--郑郊<br>　　下有百年人，长眠不知晓。--冢中人
◎卷.10【题壁】崇圣寺鬼<br>　　禁烟佳节同游此，正值酴醿夹岸香。<br>　　缅首十年前往事，强吟风景乱愁肠。<br>　　策马暂寻原上路，落花芳草尚依然。<br>　　家亡国破一场梦，惆怅又逢寒食天。
◎卷.11【血书诗】任彦思家鬼<br>　　物类易迁变，我行人不见。珍重任彦思，相别日已远。
◎卷.12【赠马植】峡中白衣<br>　　截竹为筒作笛吹，凤凰池上凤凰飞。<br>　　劳君更向黔南去，即是陶钧万类时。
◎卷.13【题芭蕉叶上】张仁宝<br>　　寒食家家尽禁烟，野棠风坠小花钿。<br>　　如今空有孤魂梦，半在嘉陵半锦川。
◎卷.14【官坡馆联句】崔常侍<br>　　床头锦衾班复班，架上朱衣殷复殷。<br>　　空庭朗月闲复闲，夜长路远山复山。
◎卷.15【亡后见形诗】李煜<br>　　异国非所志，烦劳殊清闲。惊涛千万里，无乃见钟山。
◎卷.16【同鹿门少年马绍隆冥游诗·同望荆门】庞德公<br>　　千年故国岁华奔，一柱高台已断魂。<br>　　唯有岘亭清夜月，与君长啸学苏门。
◎卷.17【同鹿门少年马绍隆冥游诗·忆荆南】庞德公<br>　　高名宋玉遗闲丽，作赋兰成绝盛才。<br>　　谁似辽东千岁鹤，倚天华表却归来。
◎卷.18【贻常夷诗】朱均<br>　　平生游城郭，殂没委荒榛。自我辞人世，不知秋与春。<br>　　牛羊久来牧，松柏几成薪。分绝车马好，甘随狐兔群。<br>　　何处清风至，君子幸为邻。烈烈盛名德，依依伫良宾。<br>　　千年何旦暮，一室动人神。乔木如在望，通衢良易遵。<br>　　高门傥无隔，向与析龙津。
◎卷.19【空馆夜歌】夷陵女郎<br>　　明月清风，良宵会同。星河易翻，欢娱不终。<br>　　绿樽翠杓，为君斟酌。今夕不饮，何时欢乐。<br>　　杨柳杨柳，袅袅随风急。西楼美人春梦长，<br>　　绣帘斜卷千条入。<br>　　玉户金缸，愿陪君王。邯郸宫中，金石丝簧。<br>　　卫女秦娥，左右成行。纨缟缤纷，翠眉红妆。<br>　　王欢顾盼，为王歌舞。愿得君欢，常无灾苦。
◎卷.20【赠夫诗三首】孔氏<br>　　不忿成故人，掩涕每盈巾。死生今有隔，相见永无因。<br>　　匣里残妆粉，留将与后人。黄泉无用处，恨作冢中尘。<br>　　有意怀男女，无情亦任君。欲知肠断处，明月照孤坟。
◎卷.21【答夫诗二首（唐晅妻张氏）】张氏<br>　　不分殊幽显，那堪异古今。阴阳徒自隔，聚散两难心。<br>　　兰阶兔月斜，银烛半含花。自怜长夜客，泉路以为家。
◎卷.22【附：唐晅悼妻诗】唐晅<br>　　寝室悲长簟，妆楼泣镜台。独悲桃李节，不共夜泉开。<br>　　魂兮若有感，仿佛梦中来。<br>　　常时华堂静，笑语度更筹。恍惚人事改，冥寞委荒丘。<br>　　阳原歌薤露，阴壑惜藏舟。清夜妆台月，空想画眉愁。
◎卷.23【赠妻诗】唐晅<br>　　峄阳桐半死，延津剑一沈。如何宿昔内，空负百年心。
◎卷.24【赠姊】韦璜<br>　　修短各有分，浮华亦非真。断肠泉壤下，幽忧难具陈。<br>　　凄凄白杨风，日暮堪愁人。
◎卷.25【赠夫二首（题云泉台客韦璜）】韦璜<br>　　不得长相守，青春夭蕣华。旧游今永已，泉路却为家。<br>　　早知离别切人心，悔作从来恩爱深。<br>　　黄泉冥寞虽长逝，白日屏帷还重寻。
◎卷.26【赠嫂（序云阿嫂相疑留诗）】韦璜<br>　　赤心用尽为相知，虑后防前只定疑。<br>　　案牍可申生节目，桃符虽圣欲何为。
◎卷.27【与独孤穆冥会诗】临淄县主<br>　　江都昔丧乱，阙下多构兵。豺虎恣吞噬，干戈日纵横。<br>　　逆徒自外至，半夜开重城。膏血浸宫殿，刀枪倚檐楹。<br>　　今知从逆者，乃是公与卿。白刃污黄屋，邦家遂因倾。<br>　　疾风知劲草，世乱识忠臣。哀哀独孤公，临死乃结缨。<br>　　天地既板荡，云雷时未亨。今者二百载，幽怀犹未平。<br>　　山河风月古，陵寝露烟青。君子秉祖德，方垂忠烈名。<br>　　华轩一惠顾，土室以为荣。丈夫立志操，存没感其情。<br>　　求义若可托，谁能抱幽贞。（县主赠穆）<br>　　皇天昔降祸，隋室若缀旒。患难在双阙，干戈连九州。<br>　　出门皆凶竖，所向多逆谋。白日忽然暮，颓波不可收。<br>　　望夷既结衅，宗社亦贻羞。温室兵始合，宫闱血已流。<br>　　悯哉吹箫子，悲啼下凤楼。霜刃徒见逼，玉笄不可求。<br>　　罗襦遗侍者，粉黛成仇雠。邦国已沦覆，馀生誓不留。<br>　　英英将军祖，独以社稷忧。丹血溅黼扆，丰肌染戈矛。<br>　　今来见禾黍，尽日悲宗周。玉树已寂寞，泉台千万秋。<br>　　感兹一顾重，愿以死节酬。幽显傥不昧，终焉契绸缪。<br>　　（穆答县主）<br>　　平阳县中树，久作广陵尘。不意何郎至，黄泉重见春。<br>　　（来家歌人诗）<br>　　金闺久无主，罗袂坐生尘。愿作吹箫伴，同为骑凤人。<br>　　（穆讽县主就礼）<br>　　朱轩下长路，青草启孤坟。犹胜阳台上，空看朝暮云。<br>　　（县主许穆诗）<br>　　露草芊芊，颓茔未迁。自我居此，于今几年。与君先祖，<br>　　畴昔恩波。死生契阔，忽此相过。谁谓佳期，寻当别离。<br>　　俟君之北，携手同归。（县主请迁葬诗）<br>　　伊彼维扬，在天一方。驱马悠悠，忽来异乡。情通幽显，<br>　　获此相见。义感畴昔，言存缱绻。清江桂洲，可以遨游。<br>　　惟子之故，不遑淹留。（穆答县主）
◎卷.28【与李章武赠答诗】王氏妇<br>　　怨鸯绮，知结几千丝。别后寻交颈，应伤未别时。<br>　　（章武赠王氏鸳鸯绮）<br>　　捻指环，相思见环重相忆。愿君永持玩，循环无终极。<br>　　（王氏答李章武白玉指环）河汉已倾斜，神魂欲超越。愿郎更回抱，终天从此诀。<br>　　（王氏赠别李章武）<br>　　分从幽显隔，岂谓有佳期。宁辞重重别，所叹去何之。<br>　　（章武答王氏）<br>　　昔辞怀后会，今别便终天。新悲与旧恨，千古闭穷泉。<br>　　（王氏再赠章武）<br>　　后期杳无约，前恨已相寻。别路无行信，何因得寄心。<br>　　（章武再答王氏）<br>　　水不西归月暂圆，令人惆怅古城边。萧条明早分岐路，<br>　　知更相逢何岁年。（章武怀念王氏）
◎卷.29【附：李助为章武赋】李助<br>　　石沈辽海阔，剑别楚天长。会合知无日，离心满夕阳。
◎卷.30【与曾季衡冥会诗】王丽真<br>　　五原分袂真吴越燕拆莺离芳草歇年少烟花处处春北邙空恨清秋月<br>　　莎草青青雁欲归玉腮珠泪洒临岐云鬟飘去香风尽愁见莺啼红树枝
◎卷.31【赠段何】客户里女子<br>　　乐广清羸经几年，姹娘相托不论钱。<br>　　轻盈妙质归何处，惆怅碧楼红玉钿。
◎卷.32【湖城厅吟】密陀僧<br>　　黄帝上天时，鼎湖元在兹。七十二玉女，化作黄金芝。
◎卷.33【谢王轩】西施<br>　　妾自吴宫还越国，素衣千载无人识。<br>　　当时心比金石坚，今日为君坚不得。
◎卷.34【附：王轩题西施石诗】王轩<br>　　岭上千峰秀，江边细草春。今逢浣纱石，不见浣纱人。
◎卷.35【附：轩诗】王轩<br>　　佳人去千载，溪山久寂寞。野水浮白烟，岩花自开落。<br>　　猿鸟旧清音，风月闲楼阁。无语立斜阳，幽情入天幕。
◎卷.36【西施诗】西施<br>　　高花岩外晓相鲜，幽鸟雨中啼不歇。<br>　　红云飞过大江西，从此人间怨风月。
◎卷.37【附：轩诗】王轩<br>　　当时计拙笑将军，何事安邦赖美人。<br>　　一自仙葩入吴国，从兹越国更无春。
◎卷.38【西施诗】西施<br>　　云霞出没群峰外，鸥鸟浮沈一水间。<br>　　一自越兵齐振地，梦魂不到虎丘山。
◎卷.39【与萧旷冥会诗（甄后留别萧旷）】甄后<br>　　玉箸凝腮忆魏宫，朱弦一弄洗清风。<br>　　明晨追赏应愁寂，沙渚烟销翠羽空。
◎卷.40【与萧旷冥会诗（织绡女诗）】织绡女<br>　　织绡泉底少欢娱，更劝萧郎尽酒壶。<br>　　愁见玉琴弹别鹤，又将清泪滴真珠。
◎卷.41【与萧旷冥会诗（萧旷答诗）】萧旷<br>　　红兰吐艳间夭桃，自喜寻芳数已遭。<br>　　珠珮鹊桥从此断，遥天空恨碧云高。
◎卷.42【五原夜吟】沙碛女子<br>　　云鬟消尽转蓬稀，埋骨穷荒失所依。<br>　　牧马不嘶沙月白，孤魂空逐雁南飞。
◎卷.43【与颜濬冥会诗】陈宫妃嫔<br>　　秋草荒台响夜蛩，白杨凋尽减悲风。<br>　　彩笺曾擘欺江总，绮阁尘消玉树空。<br>　　宝阁排云称望仙，五云高艳拥朝天。<br>　　清溪犹有当时月，应照琼花绽绮筵。<br>　　素魄初圆恨翠娥，繁华浓艳竟如何。<br>　　南朝唯有长江水，依旧门前作逝波。<br>　　箫管清吟怨丽华，秋江寒月绮窗斜。<br>　　惭非后主题笺客，得见临春阁上花。
◎卷.44【驿楼诵诗】湘中女子<br>　　红树醉秋色，碧溪弹夜弦。佳期不可再，风雨杳如年。
◎卷.45【赠杨蕴中】薛涛<br>　　玉漏声长灯耿耿，东墙西墙时见影。<br>　　月明窗外子规啼，忍使孤魂愁夜永。
◎卷.46【葬后见形诗】张太华<br>　　独卧经秋堕鬓蝉，白杨风起不成眠。<br>　　寻思往日椒房宠，泪湿夜襟损翠钿。
◎卷.47【谢李若冲】张太华<br>　　符吏匆匆叩夜扃，便随金简出幽冥。<br>　　蒙师荐拔恩非浅，领得生神九过经。
◎卷.48【幽恨诗】安邑坊女<br>　　卜得上峡日，秋江风浪多。巴陵一夜雨，肠断木兰歌。
◎卷.49【和检诗】韦检亡姬<br>　　春雨濛濛不见天，家家门外柳和烟。<br>　　如今肠断空垂泪，欢笑重追别有年。
◎卷.50【附：检悼亡姬诗】韦检<br>　　宝剑化龙归碧落，嫦娥随月下黄泉。<br>　　一杯酒向青春晚，寂寞书窗恨独眠。
◎卷.51【梦后自题】韦检<br>　　白浪漫漫去不回，浮云飞尽日西颓。<br>　　始皇陵上千年树，银鸭金凫也变灰。
◎卷.52【与夫同咏诗】苏检妻<br>　　楚水平如镜，周回白鸟飞。金陵几多地，一去不知归。
◎卷.53【与夫同咏诗】苏检<br>　　还吴东去过澄城，楼上清风酒半醒。<br>　　想得到家春已暮，海棠千树已凋零。
◎卷.54【冥会诗】宫嫔<br>　　争不逢人话此身，此身长夜不知春。<br>　　自从国破家亡后，陇上惟添芳草新。<br>　　休说人间恨恋多，况逢佳客此相过。<br>　　堂中纵有千般乐，争及阳春一曲歌。<br>　　幽谷穷花似妾身，纵怀香艳吐无因。<br>　　多情公子能相访，应解回风暂借春。<br>　　恩情未足晓光催，数朵眠花未得开。<br>　　却羡一双金扼臂，得随人世出将来。
◎卷.55【与谢翱赠答诗】金车美人<br>　　阳台后会杳无期，碧树烟深玉漏迟。<br>　　半夜香风满庭月，花前空赋别离诗。<br>　　相思无路莫相思，风里花开只片时。<br>　　惆怅金闺却归去，晓莺啼断绿杨枝。<br>　　一纸华笺洒碧云，馀香犹在墨犹新。空添满目凄凉事，<br>　　不见三山缥缈人。斜月照衣今夜梦，落花啼鸟去年春。<br>　　红闺更有堪愁处，窗上虫丝几上尘。<br>　　惆怅佳期一梦中，武陵春色尽成空。欲知离别偏堪恨，<br>　　只为音尘两不通。愁态上眉凝浅绿，泪痕侵脸落轻红。<br>　　双轮暂与王孙驻，明日西驰又向东。
◎卷.56【赠朋诗】魏朋妻<br>　　孤坟临清江，每睹白日晚。松影摇长风，蟾光落岩甸。<br>　　故乡千里馀，亲戚罕相见。望望空云山，哀哀泪如霰。<br>　　恨为泉台客，复此异乡县。愿言敦畴昔，勿以弃疵贱。
◎卷.57【题明月堂二首】刘氏亡妇<br>　　蝉鬓惊秋华发新，可怜红隙尽埃尘。<br>　　西山一梦何年觉，明月堂前不见人。<br>　　玉钩风急响丁东，回首西山似梦中。<br>　　明月堂前人不到，庭前一夜老秋风。
◎卷.58【诗（金陵黄进士梦遇台城故妓，自云今为吴神乐部）】故台城妓<br>　　歌罢玉楼月，舞残金缕衣。匀钿收迸节，敛黛别重闱。<br>　　网断蛛犹织，梁春燕不归。那堪回首处，江步野棠飞。
◎卷.59【金陵词】故台城妓<br>　　宫中细草香红湿，宫内纤腰碧窗泣。<br>　　唯有虹梁春燕雏，犹傍珠帘玉钩立。
◎卷.60【示宋善威】无名女鬼<br>　　月落三株树，日映九重天。良夜欢宴罢，暂别庚申年。
◎卷.61【诗】无名鬼<br>　　江上樯竿一百尺，山中楼台十二重。<br>　　山僧楼上望江上，指点樯竿笑杀侬。<br>　　仙人未必便仙去，还在人间人不知。<br>　　手把白须从两鹿，相逢却问姓名谁。
◎卷.62【句】秾华<br>　　柏堂新成乐未央，回来回去绕裴郎。
◎卷.63【句】张守中<br>　　薄命苏秦频去国，多情潘岳旋兴悲。<br>　　今夜若栖芳草径，为传幽意达王孙。（咏蝶）
◎卷.64【句】无名鬼<br>　　芫花半落，松风晚清。<br>第八百六十七卷
◎卷.1【浑家门客联句】<br>　　自与浑家邻，馨香遂满身。无心好清静，人用去灰尘。--麻大<br>　　终朝每去依烟火，春至还归养子孙。--和且耶<br>　　曾向苻王笔端坐，尔来求食浑家门。--和且耶
◎卷.2【长须国驸马咏妻】长须国驸马<br>　　花无叶不妍，女无须亦丑。丈人试遣惣无，未必不如惣有。
◎卷.3【原陵老翁吟】原陵老翁<br>　　野田荆棘春，闺阁绮罗新。出没头上日，生死眼前人。<br>　　欲知我家在何处，北邙松柏正为邻。<br>　　洛阳女儿罗绮多，无奈孤翁老去何，奈尔何。<br>　　正色鸿焘，神思化伐。穹施后承，光负玄设。呕沦吐萌，<br>　　垠倪散截。迷肠郗曲，zw零霾曀。雀毁龟水，健驰御屈。<br>　　拿尾研动。袾袾哳哳。dS用秘功，以岭以穴。<br>　　柂薪伐药，莽榤万茁。呕律则祥，佛伦惟萨。牡虚无有，<br>　　颐咽蕊屑。肇素未来，晦明兴灭。（狐书一）<br>　　五行七曜，成此闰馀。上帝降灵，岁且涒徐。蛇蜕其皮，<br>　　吾亦神摅。九九六六，束身天除。何以充喉，吐纳太虚。<br>　　何以蔽踝，霞袂云袽。哀尔浮生，栉比荒墟。<br>　　吾复丽气，还形之初。在帝左右，道济忽诸。（狐书二）
◎卷.21【述怀】严含质<br>　　昔为仙子今为虎，流落阴崖足风雨。<br>　　更将斑毳被余身，千载空山万般苦。
◎卷.22【题壁】严含质<br>　　下玄八千亿甲子，丹飞先生严含质。谪下中天被斑革，<br>　　六千甲子。血食涧饮厕猿狖，下浊界。景云元纪升太一。
◎卷.23【无题】李微<br>　　偶因狂疾成殊类，灾患相仍不可逃。今日爪牙谁敢敌，<br>　　当时声迹共相高。我为异物蓬茅下，君已乘轺气势豪。<br>　　此夕溪山对明月，不成长啸但成嗥。
◎卷.24【维扬空庄四怪联句】<br>　　齐纨鲁缟如霜雪，寥亮高声予所发。--故杵<br>　　嘉宾良会清夜时，煌煌灯烛我能持。--灯台<br>　　清冷之泉候朝汲，桑绠相牵常出入。--水桶<br>　　爨薪贮泉相煎熬，充他口腹我为劳。--破铛
◎卷.25【柳藏经二绝句】柳藏经<br>　　寒水停园沼，秋池满败荷。杜门穷典籍，所得事今多。<br>　　谁谓三才贵，余观万化同。心虚嫌蠹食，年老怯狂风。
◎卷.26【太白山魔诳道士诗】<br>　　三秋稽颡叩真灵，龙虎交时金液成。<br>　　绛雪既凝身可度，蓬壶顶上彩云生。
◎卷.27【金缶魅诗】<br>　　色分蓝叶青，声比磬中鸣。七月初七夜，吾当示汝形。
◎卷.28【东阳夜怪诗（安智高咏聚雪为山）】<br>　　谁家扫雪满庭前，万壑千峰在一拳。<br>　　吾心不觉侵衣冷，曾向此中居几年。
◎卷.29【东阳夜怪诗（安智高病中自述二首）】<br>　　拥褐藏名无定踪，流沙千里度衰容。<br>　　传得南宗心地后，此身应便老双峰。<br>　　为有阎浮珍重因，远离西国赴咸秦。<br>　　自从无力休行道，且作头陀不系身。
◎卷.30【东阳夜怪诗（卢倚马寄同侣二首）】<br>　　长安城东洛阳道，车轮不息尘浩浩。<br>　　争利贪前竞著鞭，相逢尽是尘中老。<br>　　日晚长川不计程，离群独步不能鸣。<br>　　赖有青青河畔草，春来犹得慰羁情。
◎卷.31【东阳夜怪诗（敬去文咏雪献曹州房）】<br>　　爱此飘飖六出公，轻琼冷絮舞长空。<br>　　当时正逐秦丞相，腾踯川原喜北风。
◎卷.32【东阳夜怪诗（敬去文言志二首）】<br>　　事君同乐义同忧，那校糟糠满志休。<br>　　不是守株空待兔，终当逐鹿出林丘。<br>　　少年长负饥鹰用，内顾曾无宠鹤心。<br>　　秋草驱除思去宇，平原毛血兴从禽。
◎卷.33【东阳夜怪诗（奚锐金近作三首）】<br>　　舞镜争鸾彩，临场定鹘拳。正思仙仗日，翘首仰楼前。<br>　　养斗形如木，迎春质似泥。信如风雨在，何惮迹卑栖。<br>　　为脱田文难，常怀纪渻恩。欲知疏野态，霜晓叫荒村。
◎卷.34【东阳夜怪诗】<br>　　乱鲁负虚名，游秦感宁生。候惊丞相喘，用识葛卢鸣。<br>　　黍稷滋农具，轩车乏道情。近来筋力退，一志在归耕。
◎卷.35【东阳夜怪诗】<br>　　为惭食肉主恩深，日晏蟠蜿卧锦衾。<br>　　且学志人知白黑，那将好爵动吾心。
◎卷.36【东阳夜怪诗（胃藏瓠题旧业诗）】<br>　　鸟鼠是家川，周王昔猎贤。一从离子卯，应见海桑田。
◎卷.37【田四郎求婚联句】<br>　　一点红裳出翠微，秋天云静月离离。--田四郎<br>　　天曹使者徒回首，何不从他九族卑。--(堂上人)
◎卷.38【黑驹别卢传素诗】<br>　　既食丈人粟，又饱丈人刍。今日相偿了，永离三恶途。
◎卷.39【笔精诗】<br>　　昔荷蒙恬惠，寻遭仲叔投。夫君不指使，何处觅银钩。<br>　　学问从君有，诗书自我传。须知王逸少，名价动千年。<br>　　能令音信通千里，解致龙蛇运八行。<br>　　惆怅江生不相赏，应缘自负好文章。
◎卷.40【二斑与宁茵赋诗】<br>　　晓读云水静，夜吟山月高。焉能履虎尾，岂用学牛刀。--宁茵<br>　　但得居林啸，焉能当路蹲。渡河何所适，终是怯刘琨。--斑寅<br>　　无非悲甯戚，终是怯庖丁。若遇龚为守，蹄涔向北溟。--斑特
◎卷.41【白田獭魅别村女诗】<br>　　潮来逐潮上，潮落在空滩。有来终有去，情易复情难。<br>　　肠断肠中子，明月秋江寒。
◎卷.42【邢君才旧宅三怪诗】铁铫<br>　　昔日炎炎徒自知，今无烽灶欲何为。<br>　　可怜国柄全无用，曾见家人下第时。
◎卷.43【邢君才旧宅三怪诗】破笛<br>　　当时得意气填心，一曲君前直万金。<br>　　今日不如庭下竹，风来犹得学龙吟。
◎卷.44【邢君才旧宅三怪诗】秃帚<br>　　头焦鬓秃但心存，力尽尘埃不复论。<br>　　莫笑今来同腐草，曾经终日扫朱门。
◎卷.45【维扬少年与孟氏赠答诗（孟氏游家园作）】孟氏<br>　　可惜春时节，依然独自游。无端两行泪，长只对花流。
◎卷.46【维扬少年与孟氏赠答诗（孟氏赠答少年）】孟氏<br>　　谁家少年儿，心中暗自欺。不道终不可，可即恐郎知。
◎卷.47【维扬少年与孟氏赠答诗（少年答孟氏）】少年<br>　　神女得张硕，文君遇长卿。逢时两相得，聊足慰多情。
◎卷.48【胡志忠题户】<br>　　恃勇祸必婴，恃强势必倾。胡为万金子，而与恶物争。<br>　　休将逝魄趋府庭，止于此馆归冥冥。
◎卷.49【高侍郎诗】<br>　　危冠高袖楚宫妆，独步闲庭逐夜凉。<br>　　自把玉簪敲砌竹，清歌一曲月如霜。
◎卷.50【吕氏宅妖誓师词】<br>　　天马斜飞度三止，上将横行击四方。<br>　　辎车直入无回翔，六甲次第不乖行。
◎卷.51【袁少年诗（猿）】<br>　　风波千里阔，台榭半天高。此兴将何比，身知插羽毛。<br>　　峰峦多秀色，松桂足清声。自有山林趣，全忘城阙情。<br>　　罗浮南海外，昔日已闻之。千里来游览，幽情我自知。
◎卷.52【东柯院妖谑杜令】<br>　　虽共蒿兰伍，南朝有宗祖。莫打绿袍人，空中且歌舞。<br>　　堪怜木边土，非儿不似女。瘦马上高山，登临何自苦。
◎卷.53【嵩山小儿吟】<br>　　我本长生深山内，更何入他不二门。<br>　　争如访取旧时伴，休更朝夕劳神魂。
◎卷.54【鱼腹丹书】<br>　　九登龙门山，三饮太湖水。毕竟不成龙，命负张胡子。
◎卷.55【鱼身字】<br>　　三度过海，两度上汉。行至勒漠，命属柏君。
◎卷.56【马作人语】<br>　　芦荻花，此花开后路无家。
◎卷.57【孙长史女与焦封赠答诗】孙长史女<br>　　妾失鸳鸯伴，君方萍梗游。少年欢醉后，只恐苦相留。<br>　　心常名宦外，终不耻狂游。误入桃源里，仙家争肯留。<br>　　鹊桥织女会，也是不多时。今日送君处，羞言连理枝。<br>　　但保同心结，无劳织锦诗。苏秦求富贵，自有一回时。
◎卷.58【石瓮寺灯魅诗】<br>　　凉风暮起骊山空，长生殿锁霜叶红。<br>　　朝来试入华清宫，分明忆得开元中。<br>　　金殿不胜秋，月斜石楼冷。谁是相顾人，褰帷吊孤影。<br>　　烟灭石楼空，悠悠永夜中。虚心怯秋雨，艳质畏飘风。<br>　　向壁残花碎，侵阶坠叶红。还如失群鹤，饮恨在雕笼。
◎卷.59【洛下女郎歌（红裳人）】<br>　　皎洁玉颜胜白雪，况乃当年对风月。<br>　　沈吟不敢怨春风，自叹容华暗消歇。
◎卷.60【洛下女郎歌（白衣人）】<br>　　绛衣披拂露盈盈，淡染胭脂一朵轻。<br>　　自恨红颜留不住，莫怨春风道薄情。
◎卷.61【袁长官女诗（摘萱草吟）】<br>　　彼见是忘忧，此看同腐草。青山与白云，方展我怀抱。
◎卷.62【袁长官女诗（题峡山僧壁）】<br>　　刚被恩情役此心，无端变化几湮沈。<br>　　不如逐伴归山去，长笑一声烟雾深。
◎卷.63【真符女与申屠澄赠和诗（澄赠）】<br>　　一尉惭梅福，三年愧孟光。此情何所喻，川上有鸳鸯。
◎卷.64【真符女与申屠澄赠和诗（女和）】<br>　　琴瑟情虽重，山林志自深。常忧时节变，辜负百年心。
◎卷.65【夭桃诗】<br>　　铅华久御向人间，欲舍铅华更惨颜。<br>　　纵有青丘吟夜月，无因重照旧云鬟。
◎卷.66【青衣春条诗】<br>　　幽室锁妖艳，无人兰蕙芳。春风三十载，不尽罗衣香。
◎卷.67【明器婢诗】<br>　　独持巾栉掩玄关，小帐无人烛影残。<br>　　昔日罗衣今化尽，白杨风起陇头寒。
◎卷.68【妙香词】<br>　　劝君酒莫辞，花落抛旧枝。只有北邙山下月，<br>　　清光到死也相随。
◎卷.69【庐山女赠朱朴（鲤鱼）】<br>　　但持冰洁心，不识风霜冷。任是怀礼容，无人顾形影。<br>　　知君久积池塘梦，遣我方思变动来。<br>　　操执若同颜叔子，今宵宁免泪盈腮。
◎卷.70【青萝帐女赠穆郎（榕树）】<br>　　团圆今夕色光辉，结了同心翠带垂。<br>　　此后莫教尘点染，他年长照岁寒姿。
◎卷.71【褰帐】<br>　　揉蓝绿色曲尘开，静见三星入坐来。<br>　　桂影已圆攀折后，子孙长作栋梁材。
◎卷.72【题碧花笺】<br>　　珠露素中书缱绻，青萝帐里寄鸳鸯。<br>　　自怜孤影清秋夕，洒泪裴回滴冷光。
◎卷.73【白蘋洲碧衣女子吟】<br>　　碧水色堪染，白莲香正浓。分飞俱有恨，此别几时逢。<br>　　藕隐玲珑玉，花藏缥缈容。何当假双翼，声影暂相从。
◎卷.74【新林驿女吟示欧阳训（生飞虫）】<br>　　月明阶悄悄，影只腰身小。谁是鶱翔人，愿为比翼鸟。
◎卷.75【击盘歌送欧阳训酒】<br>　　飞燕身轻未是轻，枉将弱质在岩扃。<br>　　今来不得同鸳枕，相伴神魂入杳冥。
◎卷.76【白衣女子木叶上诗】<br>　　桃花洞口开，香蕊落莓苔。佳景虽堪玩，萧郎殊未来。
◎卷.77【席上歌】<br>　　洞府深沈春日长，山花无主自芬芳。<br>　　凭阑寂寂看明月，欲种桃花待阮郎。
◎卷.78【凤凰台怪和歌四首】<br>　　深闺闲锁难成梦，那得同衾共绣床。<br>　　一自与郎江上别，霜天更自觉宵长。<br>　　愁听黄莺唤友声，空闺曙色梦初成。<br>　　窗间总有花笺纸，难寄妾心字字明。<br>　　寂静璇闺度岁年，并头莲叶又如钱。<br>　　愁人独处那堪此，安得君来独枕眠。<br>　　卧病匡床香屡添，夜深犹有一丝烟。<br>　　怀君无计能成梦，更恨砧声到枕边。<br>第八百六十八卷
◎卷.1【梦丹书】李亨<br>　　厥不云乎，惟其惟时。上天所保，福禄不亏。
◎卷.2【梦黄衣童子歌】李豫<br>　　中五之德方峨峨，胡胡呼呼何奈何。
◎卷.3【梦扬州乐妓和诗】刘禹锡<br>　　花作婵娟玉作妆，风流争似旧徐娘。<br>　　夜深曲曲湾湾月，万里随君一寸肠。
◎卷.4【梦中美人歌】邢凤<br>　　长安少女踏春阳，何处春阳不断肠。<br>　　舞袖弓弯浑忘却，罗衣空换九秋霜。
◎卷.5【梦中诗】石季武<br>　　耸辔排金阙，乘轩上汉槎。浮名何足恋，高举入烟霞。
◎卷.6【葬西施挽歌】王炎<br>　　西望吴王国，云书凤字牌。连江起珠帐，择地葬金钗。<br>　　满地红心草，三层碧玉阶。春风无处所，凄恨不胜怀。
◎卷.7【秦梦诗三首·挽公主】沈亚之<br>　　泣葬一枝红，生同死不同。金钿坠芳草，香绣满春风。<br>　　旧日闻箫处，高楼当月中。梨花寒食夜，深闭翠微宫。
◎卷.8【秦梦诗三首·别穆公】沈亚之<br>　　击髆舞，恨满烟光无处所。泪如雨，欲拟著辞不成语。<br>　　金凤衔红旧绣衣，几度宫中同看舞。人间春日正欢乐，<br>　　日暮东风何处去。
◎卷.9【秦梦诗三首·题宫门】沈亚之<br>　　君王多感放东归，从此秦宫不复期。<br>　　春景似伤秦丧主，落花如雨泪燕脂。
◎卷.10【梦中诗】卢献卿<br>　　卜筑郊原古，青山无四邻。扶疏绕屋树，寂寞独归人。
◎卷.11【梦为吴泰伯作胜儿歌】刘景复<br>　　繁弦已停杂吹歇，胜儿调弄逻娑拨。四弦拢撚三五声，<br>　　唤起边风驻明月。大声嘈嘈奔淈淈，浪蹙波翻倒溟渤。<br>　　小弦切切怨飔飔，鬼哭神悲秋窸窣。倒腕斜挑掣流电，<br>　　春雷直戛腾秋鹘。汉妃徒得端正名，秦女虚夸有仙骨。<br>　　我闻天宝十年前，凉州未作西戎窟。麻衣右衽皆汉民，<br>　　不省胡尘暂蓬勃。太平之末狂胡乱，犬豕崩腾恣唐突。<br>　　玄宗未到万里桥，东洛西京一时没。汉土民皆没为虏，<br>　　饮恨吞声空嗢咽。时看汉月望汉天，怨气冲星成彗孛。<br>　　国门之西八九镇，高城深垒闭闲卒。河湟咫尺不能收，<br>　　挽粟推车徒兀兀。今朝闻奏凉州曲，使我心神暗超忽。<br>　　胜儿若向边塞弹，征人泪血应阑干。
◎卷.12【梦中辞】郭仁表<br>　　飘风暴雨可思惟，鹤望巢门敛翅飞。吾道之宗正可依，<br>　　万物之先数在兹，不能行此欲何为。
◎卷.13【梦崔嘏妻诗】国邵南<br>　　莫以真留妾，从他理管弦。容华难久驻，知得几多年。
◎卷.14【梦白衣妇人歌词】卢绛<br>　　玉京人去秋萧索，画檐鹊起梧桐落。欹枕悄无言，<br>　　月和残梦圆。背灯惟暗泣，甚处砧声急。眉黛小山攒，<br>　　芭蕉生暮寒。<br>　　清风明月夜深时，箕帚卢郎恨已迟。<br>　　他日孟家坡上约，再来相见是佳期。
◎卷.15【梦舜抚琴歌】张生<br>　　南风薰薰兮草芊芊，妙有之音兮归清弦。<br>　　荡荡之教兮由自然，熙熙之化兮吾道全，薰薰兮思何传。
◎卷.16【梦康仙示诗】漳郡守<br>　　卖药因循未得还，却因耽酒到人间。<br>　　有心只恋琵琶坂，无意更登山上山。
◎卷.17【梦中歌】白氏<br>　　今夕何夕，存耶没耶？良人去兮天之涯，<br>　　园树伤心兮三见花。
◎卷.18【梦中歌】张生妻<br>　　叹衰草，络纬声切切。良人一去不复还，<br>　　今夕坐愁鬓如雪。（为长须人歌）<br>　　劝君酒，君莫辞。落花徒绕枝，流水无返期。<br>　　莫恃少年时，少年能几时。（为白面少年歌）<br>　　怨空闺，秋日亦难暮。夫婿断音书，遥天雁空度。<br>　　（为紫衣人歌）<br>　　切切夕风急，露滋庭草湿。良人去不回，焉知掩闺泣。<br>　　（为黑衣胡人歌）<br>　　萤火穿白杨，悲风入荒草。疑是梦中游，愁迷故园道。<br>　　（为绿衣少年歌）<br>　　花前始相见，花下又相送。何必言梦中，人生尽如梦。<br>　　（长须人歌答）
◎卷.19【梦王尚书口授吟】张氏女<br>　　鬟梳闹扫学宫妆，独立闲庭纳夜凉。<br>　　手把玉簪敲砌竹，清歌一曲月如霜。
◎卷.20【歌】病狂人<br>　　踏阳春，人间三月雨和尘。阳春踏，秋风起，<br>　　肠断人间白发人。<br>　　五灵华，晓玲珑，天府由来汝府中。惆怅此情言不尽，<br>　　一丸萝卜火吾宫。
◎卷.21【题禅窟兰若】陈季卿<br>　　霜钟鸣时夕风急，乱鸦又望寒林集。<br>　　此时辍棹悲且吟，独向莲华一峰立。
◎卷.22【题潼关普通院门】陈季卿<br>　　度关悲失志，万绪乱心机。下坂马无力，扫门尘满衣。<br>　　计谋多不就，心口自相违。已作羞归计，还胜羞不归。
◎卷.23【江亭晚望题书斋】陈季卿<br>　　立向江亭满目愁，十年前事信悠悠。田园已逐浮云散，<br>　　乡里半随逝水流。川上莫逢诸钓叟，浦边难得旧沙鸥。<br>　　不缘齿发未迟暮，吟对远山堪白头。
◎卷.24【别妻】陈季卿<br>　　月斜寒露白，此夕去留心。酒至添愁饮，诗成和泪吟。<br>　　离歌凄凤管，别鹤怨瑶琴。明夜相思处，秋风吹半衾。
◎卷.25【别兄弟】陈季卿<br>　　谋身非不早，其奈命来迟。旧友皆霄汉，此身犹路岐。<br>　　北风微雪后，晚景有云时。惆怅清江上，区区趁试期。
◎卷.26【梦中句】周延翰<br>　　紫髯之伴有丹砂。
◎卷.27【梦中和句】任玠<br>　　故国路遥归去来（山叟），春风天远望不尽。（玠）
◎卷.28【梦中语】杜牧<br>　　辞春不及秋，昆脚与皆头。
◎卷.29【梦中诗】胥偃<br>　　昔作树头花，今为冢中骨。
◎卷.30【梦中语】曾崇范妻<br>　　田头有鹿迹，由尾著日炙。
◎卷.31【纪梦句】张孜<br>　　上天知我忆其人，使向人间梦中见。<br>第八百六十九卷
◎卷.1【嘲苏世长】李渊<br>　　名长意短，口正心邪。弃忠贞于郑国，忘信义于吾家。
◎卷.2【戏题画】李旦<br>　　唤出眼，何用苦深藏。缩却鼻，何畏不闻香。
◎卷.3【嘲萧瑀射】欧阳询<br>　　急风吹缓箭，弱手驭强弓。欲高翻复下，应西还更东。<br>　　十回俱著地，两手并擎空。借问谁为此，乃应是宋公。
◎卷.4【与欧阳询互嘲（无忌嘲询）】长孙无忌<br>　　耸膊成山字，埋肩不出头。谁家麟角上，画此一猕猴。
◎卷.5【与欧阳询互嘲（询嘲无忌）】欧阳询<br>　　索头连背暖，漫裆畏肚寒。只因心浑浑，所以面团团。
◎卷.6【为温仆射嘲竹】裴略<br>　　竹，风吹青肃肃。凌冬叶不凋，经春子不熟。<br>　　虚心未得待国士，皮上何须生节目。
◎卷.7【又嘲屏墙】裴略<br>　　高下八九尺，东西六七步。突兀当厅坐，几许遮贤路。
◎卷.8【嘲崔左丞】省吏<br>　　崔子曲如钩，随例得封侯。髆上全无项，胸前别有头。
◎卷.9【嘲高士廉木履】选人<br>　　刺鼻何曾嚏，蹋面不知嗔。高生两个齿，自谓得胜人。
◎卷.10【书化度藏院壁】裴玄智<br>　　将肉遣狼守，置骨向狗头。自非阿罗汉，焉能免得偷。
◎卷.11【嘲许子儒】窦昉<br>　　不能专习礼，虚心强觅阶。一年辞爵弁，半岁履麻鞋。<br>　　瓦恶频蒙cv，墙虚屡被叉。映树便侧睡，过匮即放乖。<br>　　岁暮良工毕，言是越朋侪。今日纶言降，方知愚计喎。
◎卷.12【与赵神德互嘲】梁宝<br>　　赵神德，天上既无云，闪电何以无准则？--梁宝<br>　　向者入门来，案后惟见一挺墨。--赵神德<br>　　官里料朱砂，半眼供一国。--梁宝<br>　　磨公小拇指，涂得太社北。--赵神德
◎卷.13【与讲师互谑】释元康<br>　　甘桃不结实，苦李压低枝。--释元康<br>　　轮王千个子，巷伯勿孙儿。--讲师
◎卷.14【咏兴善寺佛殿灾】李荣<br>　　道善何曾善，言兴且不兴。如来烧赤尽，惟有一群僧。
◎卷.15【叙可笑事】张元一<br>　　朱前疑著绿，逯仁杰著朱。阎知微骑马，马吉甫骑驴。<br>　　将名作姓李千里，将姓作名吴栖梧。左台胡御史，<br>　　右台御史胡。
◎卷.16【嘲武懿宗】张元一<br>　　长弓短度箭，蜀马临阶骗。去贼七百里，隈墙独自战。<br>　　忽然逢著贼，骑猪向南r2。
◎卷.17【又嘲】张元一<br>　　裹头极草草，掠鬓不菶菶。未见桃花面皮，漫作杏子眼孔。
◎卷.18【咏静乐县主】张元一<br>　　马带桃花锦，裙衔绿草罗。定知帏帽底，仪容似大哥。
◎卷.19【嘲格辅元】杜易简<br>　　有耻宿龙门，精彩先瞰浑。眼瘦呈近店，睡响彻遥林。<br>　　埒囊将旧识，制被异新婚。谁言骢马使，翻作蛰熊蹲。
◎卷.20【始平谐诗】石抱忠<br>　　平明发始平，薄暮至何城。库塔朝云上，晃池夜月明。<br>　　略彴桥头逢长史，棂星门外揖司兵，一群县尉驴骡骤，<br>　　数个参军鹅鸭行。
◎卷.21【咏傅岩监祠】梁载言<br>　　闻道监中霤，初言是大祠。很傍索传马，偬动出安徽。<br>　　卫司无帟幕，供膳乏鲜肥。形容消瘦尽，空往复空归。
◎卷.22【嘲崔生】刘行敏<br>　　崔生犯夜行，武候正严更。幞头拳下落，高髻掌中擎。<br>　　杖迹胸前出，绳文腕后生。愁人不惜夜，随意晓参横。
◎卷.23【又嘲杨文瓘】刘行敏<br>　　武陵敬爱客，终宴不知疲。遣共浑王饮，错宴延陀儿。<br>　　始被鸿胪识，终蒙御史知。精神既如此，长叹复何为。
◎卷.24【嘲李叔慎、贺兰僧伽、杜善贤（善贤长安令三人皆黑）】刘行敏<br>　　叔慎骑乌马，僧伽把漆弓。唤取长安令，共猎北山熊。
◎卷.25【嘲父】陆子<br>　　陆馀庆，笔头无力觜头硬。一朝受辞讼，十日判不竟。<br>　　（先是人有嘲陆者云：说事则喙长三寸，判事则手重五斤）
◎卷.26【回波词】杨廷玉<br>　　回波尔时廷玉，打獠取钱未足。<br>　　阿姑婆见作天子，傍人不得枨触。
◎卷.27【回波词】中宗朝优人<br>　　回波尔时栲栳，怕妇也是大好。<br>　　外边只有裴谈，内里无过李老。
◎卷.28【乞金鱼词】崔日用<br>　　台中鼠子直须谙，信足跳梁上壁龛。倚翻灯脂污张五，<br>　　还来啮带报韩三。莫浪语，直王相。大家必若赐金龟，<br>　　卖却猫儿相报赏。
◎卷.29【又赐宴自歌】崔日用<br>　　东馆总是鹓鸾，南台自多杞梓。日用读书万卷，<br>　　何忍不蒙学士。墨制帘下出来，微臣眼看喜死。
◎卷.30【咏痴】吴人<br>　　榆儿复榆妇，造屋兼造车。十七八九夜，还书复借书。
◎卷.31【歇后】封抱一<br>　　面作天地玄，鼻有雁门紫。既无左达承，何劳罔谈彼。
◎卷.32【送司功入京】麹崇裕<br>　　崇裕有幸会，得遇明流行。司士向京去，旷野哭声哀。
◎卷.33【岭南归后献诗】权龙褒<br>　　龙褒有何罪，天恩放岭南。敕知无罪过，追来与将军。
◎卷.34【初到沧州呈州官】权龙褒<br>　　遥看沧海城，杨柳郁青青。中央一群汉，聚坐打杯觥。
◎卷.35【秋日述怀】权龙褒<br>　　檐前飞七百，雪白后园强。饱食房里侧，家粪集野螂。
◎卷.36【喜雨】权龙褒<br>　　暗去也没雨，明来也没云。日头赫赤出，地上绿氤氲。
◎卷.37【皇太子夏日赐宴诗】权龙褒<br>　　严霜白浩浩，明月赤团团。
◎卷.38【哭李峤诗】崔泰之<br>　　台阁神仙地，衣冠君子乡。昨朝犹对坐，今日忽云亡。<br>　　魂随司命鬼，魄逐见阎王。此时罢欢笑，无复向朝堂。
◎卷.39【咏尹字（颋幼年，有京兆尹过父瑰命咏尹字）】苏颋<br>　　丑虽有足，甲不全身。见君无口，知伊少人。
◎卷.40【咏王主敬】张敬忠<br>　　有意嫌兵部，专心望考功。谁知脚踜蹬，却落省墙东。
◎卷.41【嘲邵景、萧嵩】韦铿<br>　　一双胡子著绯袍，一个须多一鼻高。<br>　　相对厅前捺且立，自惭身品世间毛。
◎卷.42【嘲韦铿】邵景<br>　　飘风忽起团团旋，倒地还如著脚z2。<br>　　莫怪殿上空行事，却为元非五品才。
◎卷.43【咏毁天枢】李休烈<br>　　天门街上倒天枢，火急先须卸火珠。<br>　　计合一条麻线挽，何劳两县索人夫。
◎卷.44【与李全交诗（全交，监察御史）】石惠泰<br>　　御史非常任，参军不久居。待君迁转后，此职还到余。
◎卷.45【嘲刘文树】黄幡绰<br>　　可怜好个刘文树，髭须共颏颐别住。<br>　　文树面孔不似猢狲，猢狲面孔强似文树。
◎卷.46【尚书省门吟】祖咏<br>　　落去他，两两三三戴帽子。<br>　　日暮祖侯吟一声，长安竹柏皆枯死。
◎卷.47【上马当山神】王昌龄<br>　　青骢一匹昆仑牵，奏上大王不取钱。<br>　　直为猛风波滚骤，莫怪昌龄不下船。
◎卷.48【窃李义府诗】张怀庆<br>　　生情镂月为歌扇，出性裁云作舞衣。<br>　　照镜自怜回雪影，来时好取洛川归。
◎卷.49【答朝士】贺知章<br>　　fk镂银盘盛蛤蜊，镜湖莼菜乱如丝。<br>　　乡曲近来佳此味，遮渠不道是吴儿。
◎卷.50【和知章诗】顾况<br>　　fk镂银盘盛炒虾，镜湖莼菜乱如麻。<br>　　汉儿女嫁吴儿妇，吴儿尽是汉儿爷。
◎卷.51【续茅山秀才吟】顾况<br>　　驻马上山阿（茅山秀才），风来屎气多。
◎卷.52【樱桃子诗】史思明<br>　　樱桃子，半赤半已黄。一半与怀王，一半与周至。<br>第八百七十卷
◎卷.1【讥元载诗】高亭<br>　　上元官吏务剥削，江淮之人皆白著。
◎卷.2【嘲赵谦光】贺遂涉<br>　　员外由来美，郎中望亦优。宁知粉署里，翻作土山头。
◎卷.3【答贺遂涉（时遂涉为户部员外，谦光答此）】赵谦光<br>　　锦帐随情设，金炉任意熏。唯愁员外置，不应列星文。
◎卷.4【上浙东孟尚书】孔颙<br>　　有个将军不得名，唯教健卒喝书生。<br>　　尚书近日清如镜，天子官街不许行。
◎卷.5【嘲柳州柳子厚】吕温<br>　　柳州柳刺史，种柳柳江边。柳管依然在，千秋柳拂天。
◎卷.6【嘲黔南观察南卓（一云卓故人效吕温作）】吕温<br>　　终南南太守，南郡在云南。闲向南亭醉，南风变俗谈。
◎卷.7【戏简朱坛诗】张祜<br>　　昔人有玉碗，击之千里鸣。今日睹斯文，碗有当时声。
◎卷.8【戏颜郎官骑猎诗】张祜<br>　　忽闻射猎出军城，人著戎衣马带缨。<br>　　倒把角弓呈一箭，满山狐兔当头行。
◎卷.9【嘲张祜】朱冲和<br>　　白在东都元已薨，兰台凤阁少人登。<br>　　冬瓜堰下逢张祜，牛屎堆边说我能。
◎卷.10【嘲妓】崔涯<br>　　虽得苏方木，犹贪玳瑁皮。怀胎十个月，生下昆仑儿。<br>　　布袍披袄火烧毡，纸补箜篌麻接弦。<br>　　更著一双皮屐子，纥梯纥榻出门前。
◎卷.11【嘲李端端】崔涯<br>　　黄昏不语不知行，鼻似烟窗耳似铛。<br>　　独把象牙梳插鬓，昆仑山上月初明。<br>　　觅得黄骝鞁绣鞍，善和坊里取端端。<br>　　扬州近日浑成差，一朵能行白牡丹。
◎卷.12【咏崔云娘】李宣古<br>　　何事最堪悲，云娘只首奇。瘦拳抛令急，长啸出歌迟。<br>　　只见肩侵鬓，唯忧骨透皮。不须当户立，头上有钟馗。
◎卷.13【嘲妓（牧罢宣州幕，经陕，有酒纠妓肥硕，牧赠此诗）】杜牧<br>　　盘古当时有远孙，尚令今日逞家门。一车白土将泥项，<br>　　十幅红旗补破裈。瓦官寺里逢行迹，华岳山前见掌痕。<br>　　不须惆怅忧难嫁，待与将书问乐坤。
◎卷.14【嘲游使君】卢肇<br>　　白帝城头二月时，忍教清醒看花枝。<br>　　莫言世上无袁许，客子由来是相师。
◎卷.15【嘲李玚题名】韦蟾<br>　　渭水秦山照眼明，希仁何事寡诗情。<br>　　只因学得虞姬婿，书字才能记姓名。
◎卷.16【闻鹿鸣互谑】严震<br>　　釜戴山中鹿又鸣，--中表<br>　　此际多应到表兄。--严震<br>　　表兄不是严家子，合是三兄与四兄。--中表
◎卷.17【及第后寄李绅】章孝标<br>　　及第全胜十政官，金鞍镀了出长安。<br>　　马头渐入扬州郭，为报时人洗眼看。
◎卷.18【答章孝标】李绅<br>　　假金只用真金镀，若是真金不镀金。<br>　　十载长安得一第，何须空腹用高心。
◎卷.19【戏柳棠】杨汝士<br>　　文章漫道能吞凤，杯酒何曾解吃鱼。<br>　　今日梓州张社会，应须遭这老尚书。
◎卷.20【答杨尚书】柳棠<br>　　未向燕台逢厚礼，幸因社会接馀欢。<br>　　一鱼吃了终无愧，鲲化为鹏也不难。
◎卷.21【又忤杨尚书诗】柳棠<br>　　莫言名位未相俦，风月何曾阻献酬。<br>　　前辈不须轻后辈，靖安今日在衡州。
◎卷.22【嘲郭凝素】朱泽<br>　　三春桃李本无言，苦被残阳鸟雀喧。<br>　　借问东邻效西子，何如郭素拟王轩。
◎卷.23【纪中表试案】郑光业<br>　　新糊案子，其白如银。入试出试，千春万春。
◎卷.24【醉题广州使院】郑愚<br>　　数年百姓受饥荒，太守贪残似虎狼。<br>　　今日海隅鱼米贱，大须惭愧石榴黄。
◎卷.25【拟权龙褒体赠鄠县李令及寄朝右（李令因之休官）】郑愚<br>　　鄠县李长官，横琴膝上弄。不闻有政声，但见手子动。
◎卷.26【题沧浪峡榜】郑仁表<br>　　分峡东西路正长，行人名利火然汤。<br>　　路傍著板沧浪峡，真是将闲搅撩忙。
◎卷.27【戏妻族语不正】胡曾<br>　　呼十却为石，唤针将作真。忽然云雨至，总道是天因。
◎卷.28【婢仆诗】李昌符<br>　　春娘爱上酒家楼，不怕归迟总不忧。<br>　　推道那家娘子卧，且留教住待梳头。<br>　　不论秋菊与春花，个个能噇空腹茶。<br>　　无事莫教频入库，一名闲物要些些。
◎卷.29【嘲郑傪妓】孙子多<br>　　相公经文复经武，常侍好今兼好古。<br>　　昔人曾闻阿武婆，今日亲见阿婆舞。
◎卷.30【嘲赵璘】薛能<br>　　巡关每傍摴蒲局，望月还登乞巧楼。<br>　　第一莫教娇太过，缘人衣带上人头。<br>　　不知原在鞍轿里，将谓空驮席帽归。<br>　　火炉床上平身立，便与夫人作镜台。
◎卷.31【口号】薛能<br>　　素脊鸣秋杖，乌靴响暮厅。--薛能<br>　　刃飞三尺雪，白日落文星。--秦宗权
◎卷.32【嘲归仁绍龟诗】皮日休<br>　　硬骨残形知几秋，尸骸终是不风流。<br>　　顽皮死后钻须遍，都为平生不出头。
◎卷.33【咏螃蟹呈浙西从事】皮日休<br>　　未游沧海早知名，有骨还从肉上生。<br>　　莫道无心畏雷电，海龙王处也横行。
◎卷.34【题中书壁】郑綮<br>　　侧坡蛆蜫蜦，蚁子竞来拖。一朝白雨中，无钝无喽罗。
◎卷.35【别庐州郡人】郑綮<br>　　唯有两行公廨泪，一时洒向渡头风。
◎卷.36【戏答成汭】徐彦若<br>　　南海黄茅瘴，不死成和尚。
◎卷.37【醉中谑浙江廉使】崔立言<br>　　山夫留意向丹梯，连帅邀来出药畦。<br>　　常见浙东夸镜水，镜湖元在浙江西。
◎卷.38【戏题盱眙邵明府壁】韦鹏翼<br>　　岂肯闲寻竹径行，却嫌丝管好蛙声。<br>　　自从煮鹤烧琴后，背却青山卧月明。
◎卷.39【题大梁临汴驿】姚嵘<br>　　近日侯门不重才，莫将文艺拟为媒。<br>　　相逢若要如胶漆，不是红妆即拨灰。
◎卷.40【题仙娥驿】李日新<br>　　商山食店大悠悠，陈鹖z2锣古ie头。<br>　　更有台中牛肉炙，尚盘数脔紫光球。
◎卷.41【嘲染家】柳逢<br>　　紫绿终朝染，因何不识非。莆田竹木贵，背负十柴归。
◎卷.42【赠漳州崔使君乡饮翻韵诗】黎瓘<br>　　惯向溪边折柳杨，因循行客到州漳。<br>　　无端触忤王衙押，不得今朝看饮乡。
◎卷.43【示妓榜子】张保胤<br>　　绿罗裙下标三棒，红粉腮边泪两行。<br>　　叉手向前咨大使，这回不敢恼儿郎。
◎卷.44【又留别同院】张保胤<br>　　忆昔当年富贵时，如今头脑尚依稀。布袍破后思宫内，<br>　　锦袴穿时忆御衣。鹘子背钻高力士，婵娟翻画太真妃。<br>　　如今憔悴离南海，恰似当时幸蜀时。
◎卷.45【桂州筵上赠胡予女】陆岩梦<br>　　自道风流不可攀，却堪蹙额更颓颜。眼睛深却湘江水，<br>　　鼻孔高于华岳山。舞态固难居掌上，歌声应不绕梁间。<br>　　孟阳死后欲千载，犹在佳人觅往还。
◎卷.46【戏答朝士】李都<br>　　华缄千里到荆门，章草纵横任意论。应笑钟张虚用力，<br>　　却教羲献枉劳魂。惟堪爱惜为珍宝，不敢传留误子孙。<br>　　深荷故人相厚处，天行时气许教吞。
◎卷.47【嘲僧惟恭】荆人<br>　　灵岿作尽业，惟恭继其迹。地狱千万重，莫厌排头入。
◎卷.48【题酒户修孔庙状】冯道幕客<br>　　槐影参差覆杏坛，儒门子弟尽高官。<br>　　却教酒户重修庙，觅我惭惶也不难。
◎卷.49【孔庙口号】李花开<br>　　破落三间屋，萧条一旅人。不知负何事，生死厄于陈。
◎卷.50【答妻】冯晖<br>　　休说办不办，且看瓮里飞出雁。
◎卷.51【题僧院】李涛<br>　　走却坐禅客，移将不动尊。世间颠倒事，八万四千门。
◎卷.52【咏垂丝蜘蛛嘲云辨僧】杨苎萝<br>　　吃得肚婴撑，寻思绕寺行。空中设罗网，只待杀众生。
◎卷.53【自嘲绝句】冯涓<br>　　取水郎中何日了，破柴员外几时休。<br>　　早知蜀地区娵与，悔不长安大比丘。
◎卷.54【哭亡将诗】卢延让<br>　　自是硇砂发，非干骇石伤。牒高身上职，碗大背边创。
◎卷.55【咏王给事】蒋贻恭<br>　　厥父元非道郡奴，允光何事太侏儒。<br>　　可中与个皮裈著，擎得天王左脚无。
◎卷.56【咏金刚】蒋贻恭<br>　　扬眉斗目恶精神，捏合将来恰似真。<br>　　刚被时流借拳势，不知身自是泥人。
◎卷.57【咏伛背子】蒋贻恭<br>　　出得门来背拄天，同行难可与差肩。<br>　　若教倚向闲窗下，恰似箜篌不著弦。
◎卷.58【咏安仁宰捣蒜】蒋贻恭<br>　　安仁县令好诛求，百姓脂膏满面流。半破磁缸成醋酒，<br>　　死牛肠肚作馒头。帐生岁取餐三顿，乡老盘庚犯五瓯。<br>　　半醉半醒齐出县，共伤涂炭不胜愁。
◎卷.59【五门街望有题】蒋贻恭<br>　　我皇开国十馀年，一辈超升炙手欢。<br>　　闲向五门楼下望，衙官骑马使衙官。
◎卷.60【谢郎中惠茶】蒋贻恭<br>　　三斤绿茗赐贻恭，一种颁沾事不同。<br>　　想料肠怀无答处，披毛戴角谢郎中。
◎卷.61【咏虾蟆】蒋贻恭<br>　　坐卧兼行总一般，向人努眼太无端。<br>　　欲知自己形骸小，试就蹄涔照影看。
◎卷.62【住名山日陈情上府主高太保】蒋贻恭<br>　　名山主簿实堪愁，难咬他家大骨头。<br>　　米纳功南钱纳府，只看江面水东流。
◎卷.63【咏刺猬】李贞白<br>　　行似针毡动，卧若栗球圆。莫欺如此大，谁敢便行拳。
◎卷.64【谒贵公子，不礼，书格子屏风】李贞白<br>　　道格何曾格，言糊又不糊。浑身总是眼，还解识人无。
◎卷.65【咏月】李贞白<br>　　当涂当涂见，芜湖芜湖见。八月十五夜，一似没柄扇。
◎卷.66【咏狗蚤】李贞白<br>　　与虱都来不较多，zh挑筋斗太喽罗。<br>　　忽然管著一篮子，有甚心情那你何。
◎卷.67【咏罂粟子】李贞白<br>　　倒排双陆子，希插碧牙筹。既似牺牛乳，又如铃马兜。<br>　　鼓捶并瀑箭，直是有来由。
◎卷.68【咏蟹】李贞白<br>　　蝉眼龟形脚似蛛，未曾正面向人趋。<br>　　如今饤在盘筵上，得似江湖乱走无。
◎卷.69【示女诗】郫城令<br>　　深宫富贵事风流，莫忘生身老骨头。<br>　　因与太师欢笑处，为吾方便觅彭州。
◎卷.70【寄女】李令<br>　　有人教我向衡阳，一度思归欲断肠。<br>　　为报艳妻兼少女，与吾觅取朗州场。
◎卷.71【讽刘炎索贿诗】太守<br>　　未到桃源时，长忆出家景。及到桃源了，还似鉴中影。
◎卷.72【被按自悔诗】刘炎<br>　　早知太守如狼虎，猎取膏粱以啖之。<br>第八百七十一卷
◎卷.1【与王仙客互嘲（二人相友善，互以姓相嘲）】甘洽<br>　　王，计尔应姓田。为你面拨獭，抽却你两边。--甘洽<br>　　甘，计尔应姓丹。为你头不曲，回脚向上安。--仙客
◎卷.2【题濠州高塘馆（敬爱为御史，过宿处）】阎敬爱<br>　　借问襄王安在哉，山川此地胜阳台。<br>　　今宵寓宿高塘馆，神女何曾入梦来。
◎卷.3【题敬爱诗后】李和风<br>　　高唐不是这高塘，淮畔荆南各异方。<br>　　若向此中求荐枕，参差笑杀楚襄王。
◎卷.4【答日休皮字诗】归氏子<br>　　八片尖裁浪作球，火中燖了水中揉。<br>　　一包闲气如长在，惹踢招拳卒未休。
◎卷.5【谑池亳二州宾佐兼寄宣武军掌书记李昼】张鲁封<br>　　杜叟学仙轻蕙质，韦公事佛畏青娥。<br>　　乐营却是闲人管，两地风情日渐多。
◎卷.6【戏酬张鲁封】李昼<br>　　秋浦亚卿颜叔子，谯都中宪老桑门。<br>　　如今柳巷通车马，唯恐他时立棘垣。
◎卷.7【即事】杨鸾<br>　　白日苍蝇满饭盘，夜间蚊子又成团。<br>　　每到更深人静后，定来头上咬杨鸾。
◎卷.8【嘲周颛】座客<br>　　龙津掉尾十年劳，声价当时斗月高。<br>　　惟有红妆回舞手，似持霜刀向猿猱。
◎卷.9【和座客】周颛<br>　　十载文场敢惮劳，宋都回鶂为风高。<br>　　今朝甘被花枝笑，任道尊前爱缚猱。
◎卷.10【答或人】张鷟<br>　　宁可且将朱唇饮酒，谁能逐你黑齿常之。
◎卷.11【嘲崔嘏】施肩吾<br>　　二十九人及第，五十七眼看花。
◎卷.12【岭南诗句】苏芸<br>　　郭里多榕树，街中足使君。
◎卷.13【谐诗逸句】包贺<br>　　雾是山巾子，船为水靸鞋。<br>　　棹摇船掠鬓，风动水槌胸。<br>　　苦竹笋抽青橛子，石榴树挂小瓶儿。
◎卷.14【题洞庭湖】蔡押衙<br>　　可怜洞庭湖，恰到三冬无髭须。
◎卷.15【戏令狐相】温庭筠<br>　　自从元老登庸后，天下诸胡悉带铃。
◎卷.16【与罗隐互谑】顾云<br>　　青蝇被扇扇离席，--顾云<br>　　白泽遭钉钉在门。--罗隐
◎卷.17【引自落便宜句】孙光宪<br>　　窗下有时留客宿，室中无事伴僧眠。
◎卷.18【嘲廪丘令丞】商则<br>　　令丞俱动手，县尉止回身。
◎卷.19【题汉祖庙】罗颖<br>　　项羽英雄犹不惧，可怜容得辟阳侯。
◎卷.20【自赋催妆诗】陈峤<br>　　彭祖尚闻年八百，陈郎犹是小孩儿。
◎卷.21【戏为举子对句】何承裕<br>　　晓来犬吠张三妇，日暮猿啼吕四妻。
◎卷.22【答弟妇歇后语】李涛<br>　　惭无窦建，愧作梁山。
◎卷.23【与释惠江互谑】程紫霄<br>　　僧录琵琶腿，--程紫霄<br>　　先生觱栗头。--释惠江
◎卷.24【与李荣互谑】僧法轨<br>　　姓李应须礼，言荣又不荣。--僧法轨<br>　　身长三尺半，头毛犹未生。--李荣<br>第八百七十二卷
◎卷.1【广州三樵歌】无名氏<br>　　奉敕追三樵，随侯傍道走。回头语李郎，唤取尔朱九。
◎卷.2【三御史咏】无名氏<br>　　韦子凝而密，任生直且狂。可怜元福庆，也学坐凝床。
◎卷.3【台中里行咏】无名氏<br>　　柱下虽为史，台中未是官。何时闻必也，早晚见任端。
◎卷.4【讥裴休】无名氏<br>　　赵氏儿皆尼氏女，师翁儿即晋公儿。<br>　　却教术士难推算，胎月分张与阿谁。
◎卷.5【嘲四相（宣宗时曹确、杨收、徐商、路岩同秉政）】无名氏<br>　　确确无馀事，钱财总被收。商人都不管，货赂几时休。
◎卷.6【放榜诗（太和八年放榜，进士多贫士）】无名氏<br>　　乞儿还有大通年，三十三人碗杖全。<br>　　薛庶准前骑瘦马，范酂依旧盖番毡。
◎卷.7【改魏扶诗】无名氏<br>　　叶落满庭阴，朱门试院深。昔年辛苦地，今日负前心。
◎卷.8【嘲举子骑驴】无名氏<br>　　今年敕下尽骑驴，短轴长鞦满九衢。<br>　　清瘦儿郎犹自可，就中愁杀郑昌图。
◎卷.9【嘲崔垂休】无名氏<br>　　慈恩塔下亲泥壁，滑腻光华玉不如。<br>　　何事博陵崔四十，金陵腿上逞欧书。
◎卷.10【嘲主司崔澹】无名氏<br>　　主司何事厌吾王，解把黄巢比武王。
◎卷.11【朝士戏任毂】无名氏<br>　　云林应讶鹤书迟，自入京来探事宜。<br>　　从此见山须合眼，被山相赚已多时。
◎卷.12【题房鲁题名后】无名氏<br>　　姚家新婿是房郎，未解芳颜意欲狂。<br>　　见说正调穿羽箭，莫教射破寺家墙。
◎卷.13【洛阳人嘲跋异】无名氏<br>　　赫赫洛下，唯说异画。张氏出头，跋异无价。
◎卷.14【又嘲】无名氏<br>　　李生来，跋君怕。不意今日却增价，不画罗汉画驼马。
◎卷.15【蜀选人嘲韩昭】无名氏<br>　　嘉眉邛蜀，侍郎骨肉。导江青城，侍郎情亲。<br>　　果阆二州，侍郎自留。巴蓬集壁，侍郎不识。
◎卷.16【嘲伛偻人】无名氏<br>　　拄杖欲似乃，播笏还似及。逆风荡雨行，面干顶额湿。<br>　　著衣床上坐，肚缓脊皮急。城门尔许高，故自匍匐入。
◎卷.17【曲中唱语】无名氏<br>　　张公吃酒李公颠，盛六生儿郑九怜。<br>　　舍下雄鸡伤一德，南头小凤纳三千。
◎卷.18【改唱】无名氏<br>　　张公吃酒李公颠，盛六生儿郑九怜。<br>　　舍下雄鸡失一足，街头小福拉三拳。
◎卷.19【街中又唱】无名氏<br>　　莫将庞大作荍团，庞大皮中的不干。<br>　　不怕凤凰当额打，更将鸡脚用筋缠。
◎卷.20【吹火诗（前首邻人作，后首效作）】无名氏<br>　　吹火朱唇动，添薪玉腕斜。遥看烟里面，大似雾中花。<br>　　吹火青唇动，添薪黑腕斜。遥看烟里面，恰似鸠盘荼。
◎卷.21【刘黑闼解嘲人语】无名氏<br>　　水恶，头如镰杓尾如凿，河里搦鱼无僻错。（嘲水恶鸟）<br>　　骆驼，项曲绿蹄，被他负物多。（嘲骆驼）
◎卷.22【村人学解嘲人语】无名氏<br>　　绵绢，割两耳，只有面。
◎卷.23【嘲刘师老】无名氏<br>　　大府朝天升穆老，尚书倒地落刘郎。
◎卷.24【嘲郑薰】无名氏<br>　　主司头脑太冬烘，错认颜标作鲁公。
◎卷.25【嘲蒋蟠金丹】无名氏<br>　　张鹄只消千驮绢，蒋蟠惟用一丸丹。
◎卷.26【注苗张二进士题名】无名氏<br>　　一双前进士，两个阿孩儿。
◎卷.27【袁州人谑彭伉】无名氏<br>　　湛贲及第，彭伉落驴。
◎卷.28【洛中人语】无名氏<br>　　昔娄师德园，今袁德师楼。
◎卷.29【嘲毛炳、彭会】无名氏<br>　　彭生作赋茶三片，毛氏传诗酒半升。
◎卷.30【右威卫嘲语】无名氏<br>　　门缘御史塞，厅被校书侵。
◎卷.31【南唐伶人献先主词】无名氏<br>　　惟愿普天多瑞庆，柳条结絮鹅双生。
◎卷.32【闽伶官戏主延政语】无名氏<br>　　只闻有泗州和尚，不见有五县天子。
◎卷.33【言志】无名氏<br>　　腰缠十万贯，骑鹤上扬州。<br>第八百七十三卷
◎卷.1【题洛阳县壁】李兼<br>　　猾吏畏服，县妖破胆。好录政声，闻于御览。
◎卷.2【题书卷后语】杜兼<br>　　倩俸写来手自校，汝曹读之知圣道，坠之鬻之为不孝。
◎卷.3【题李阳冰玉箸篆词】舒元舆<br>　　斯去千年，冰生唐时。冰复去矣，后来者谁？<br>　　后千年有人，谁能待之。后千年无人，篆止于斯。<br>　　呜呼主人，为吾宝之。
◎卷.4【判误书纸背】裴谞<br>　　这畔似那畔，那畔似这畔。<br>　　我也不辞与你判，笑杀门前著靴汉。
◎卷.5【又判争猫儿状】裴谞<br>　　猫儿不识主，傍家搦老鼠。两家不须争，将来与裴谞。
◎卷.6【断僧通状】李翱<br>　　上岁童子，二十受戒。君王不朝，父母不拜。<br>　　口称贫道，有钱放债。量决十下，牒出东界。
◎卷.7【判僧云晏五人聚赌喧诤语】韩滉<br>　　正法何曾执贝，空门不积馀财。白日既能赌博，<br>　　通宵必醉尊罍。强说天堂难到，又言地狱长开。<br>　　并付江神收管，波中便是泉台。
◎卷.8【判道士黄山隐】皇甫大夫<br>　　道士黄山隐，轻人复重财。太山将比甑，东海只容杯。<br>　　绿绶藏云帔，乌巾换鹿胎。黄泉六个鬼，今夜待君来。
◎卷.9【碾驴鞍判】罗绍威<br>　　邺城大道甚宽，何故驾车碾鞍？<br>　　领鞴驴汉子科决，待驾车汉子喜欢。
◎卷.10【批州符】萧结<br>　　秧开五叶，蚕长三眠。人皆忙迫，划甚闲船。
◎卷.11【判部民诉主簿牒】王鲁<br>　　汝虽打草，吾已惊蛇。
◎卷.12【戏为冥吏判】伶人<br>　　焦湖百里，一任作獭。
◎卷.13【自状】张翱<br>　　有张翱兮，寓止淮阴。来绮席兮，放恣胸襟。
◎卷.14【刺左右膊诗】赵武建<br>　　野鸭滩头宿，朝朝被鹘梢。忽惊飞入水，留命到今朝。
◎卷.15【刺左臂膊诗】宋元素<br>　　昔日已前家未贫，苦将钱物结交亲。<br>　　如今失路寻知己，行尽关山无一人。
◎卷.16【刺左右膊句】张幹<br>　　生不怕京兆尹（左），死不畏阎罗王（右）。<br>第八百七十四卷
◎卷.1【廉州人歌】<br>　　廉州颜有道，性行同庄老。爱民如赤子，不杀非时草。
◎卷.2【沧州百姓歌】<br>　　新河得通舟楫利，直达沧海鱼盐至。<br>　　昔日徒行今骋驷，美哉薛公德滂被。
◎卷.3【薛将军歌】<br>　　将军三箭定天山，战士长歌入汉关。
◎卷.4【郢州人歌】<br>　　父母育我田使君，精神为人上天闻。<br>　　田中致雨山出云，但愿常在不患贫。
◎卷.5【雒县舆人诵】<br>　　我有圣帝抚令君，遭暴昏椽惸寡纷。民户流散日月曛，<br>　　君去来兮惠我仁，百姓苏矣见阳春。
◎卷.6【黄獐歌】<br>　　黄獐黄獐草里藏，弯弓射尔伤。
◎卷.7【桑条歌】<br>　　桑条韦也，女时韦也乐。
◎卷.8【景龙中嘲宰相歌】<br>　　礼贤不解开东阁，燮理惟能闭北门。
◎卷.9【选人歌】<br>　　今年选数恰相当，都由座主无文章。<br>　　案后一腔冻猪肉，所以名为姜侍郎。
◎卷.10【鲁城民歌】<br>　　鲁地抑种稻，一概被水沫。年年索蟹夫，百姓不可活。
◎卷.11【王法曹歌】<br>　　前得尹佛子，后得王癞獭。判事驴咬瓜，唤人牛嚼沫。<br>　　见钱满面喜，无镪从头喝。常逢饿夜叉，百姓不可活。
◎卷.12【得体歌】<br>　　得体纥那也，纥囊得体那。潭里船车闹，扬州铜器多。<br>　　三郎当殿坐，听唱得体歌。
◎卷.13【得宝歌】<br>　　得宝耶，弘农耶？弘农耶，得宝耶？
◎卷.14【崔成甫翻得宝歌】<br>　　得宝弘农野，弘农得宝那。潭里船车闹，扬州铜器多。<br>　　三郎当殿坐，听唱得宝歌。
◎卷.15【袁仁敬歌】<br>　　天不恤冤人兮，何夺我慈亲兮。有理无申兮，<br>　　痛哉安诉陈兮。
◎卷.16【京兆二尹歌】<br>　　前尹赫赫，具瞻允若。后尹熙熙，具瞻允斯。
◎卷.17【黄州左公歌】<br>　　我欲逃乡里，我欲去坟墓。左公今既来，谁忍弃之去。
◎卷.18【又歌】<br>　　吾乡有鬼巫，惑人人不知。天子正尊信，左公能杀之。
◎卷.19【舒州人歌】<br>　　邻邑谷不登，我土丰粢盛。禾稼美如云，实系我使君。
◎卷.20【建州人歌】<br>　　令我州郡泰，令我户口裕，令我活计大，陆员外。<br>　　令我家不分，令我马成群，令我稻满囷，陆使君。
◎卷.21【吴人歌】<br>　　朝判长洲暮判吴，道不拾遗人不孤。
◎卷.22【汴州人歌】<br>　　浊流洋洋，有辟其郛。阗道嚾呼，公来之初。<br>　　今公之归，公在丧车。<br>　　公既来止，东人以完。今公殁矣，人谁与安？
◎卷.23【建昌民歌】<br>　　我有父，何易于。昔无储，今有馀。
◎卷.24【巴州薛刺史歌】<br>　　日出而耕，日入而归。吏不到门，夜不掩扉。<br>　　有孩有童，愿以名垂。何以字之，薛孙薛儿。
◎卷.25【高苑令歌】<br>　　高苑之树枯已荣，淄川之水浑已澄，邹邑之民仆已行。
◎卷.26【九龙帐歌】<br>　　谁谓九龙帐，惟贮一归郎。
◎卷.27【伪蜀鸳鸯树歌】<br>　　愿作坟上鸳鸯，来作双飞，去作双归。
◎卷.28【曲江游人歌】<br>　　春光且莫去，留与醉人看。
◎卷.29【蜥蜴求雨歌】<br>　　蜥蜴蜥蜴，兴云吐雾。雨若滂沱，放汝归去。
◎卷.30【挽歌】<br>　　红轮决定沈西去，未委魂灵往那方。<br>第八百七十五卷
◎卷.1【唐受命谶】<br>　　法律存，道德在，白旗天子出东海。<br>　　桃李子，莫浪语。黄鹄绕山飞，宛转花园里。<br>　　桃花园，宛转属旌幡。<br>　　桃李子，鸿鹄绕阳山，宛转花林里。莫浪语，谁道许。<br>　　桃李子，洪水绕杨山。<br>　　江南杨柳树，江北李花荣。杨柳飞绵何处去，<br>　　李花结果自然成。
◎卷.2【劝进疏引谶】<br>　　东海十八子，八井唤三军。手持双白雀，头上戴紫云。<br>　　丁丑语甲子，深藏八堂里。何意坐堂里，中央有天子。<br>　　西北天火照，龙山昭童子。赤光连北斗，童子木上悬白幡。<br>　　胡兵纷纷满前后，拍手唱堂堂，驱羊向南走。<br>　　胡兵未济汉不整，治中都护有八井。<br>　　兴伍伍，仁义行武。得九九，得声名。童子木底百丈水，<br>　　东家井里五色星。我语不可信，问取卫先生。<br>　　戌亥君臣乱，子丑破城隍。寅卯如欲定，龙蛇伏四方。<br>　　十八成男子，洪水主刀傍。市朝义归政，人宁俱不荒。<br>　　人言有恒性，也复道非常。为君好思量，何□□禹汤。<br>　　桃源花□□，李树起堂堂。只看寅卯岁，深水没黄杨。
◎卷.3【符凤引谶】<br>　　黑衣神孙披天裳。
◎卷.4【安禄山古谶】<br>　　两角女子绿衣裳，端坐太行邀君王，一止之月必消亡。
◎卷.5【普满题潞州佛舍】<br>　　此水连泾水，双珠血满川。青牛将赤虎，还号太平年。
◎卷.6【南省北街人吟】<br>　　放榜只应三月暮，登科又校一年迟。
◎卷.7【卢求榜谶】<br>　　裴头黄尾，三求六李。
◎卷.8【清僧示赵宗儒】<br>　　梨花发后杏花初，甸邑南来庆有馀。
◎卷.9【又示段文昌】<br>　　去日既逢梅蕊绽，来时应见杏花开。
◎卷.10【洛城五凤楼中歌】<br>　　天津桥畔火光起，魏王堤上看洪水。
◎卷.11【延和阁诗】<br>　　延和高阁上干云，小语犹疑太乙闻。<br>　　烧尽降真无一事，开门迎得毕将军。
◎卷.12【唐旧谶】<br>　　兔子上金床。
◎卷.13【越中狂生题旗亭】<br>　　日日草重生，悠悠傍素城。诸侯逐兔白，夏满镜湖平。
◎卷.14【清泰三年歌】<br>　　丙申年，数在五楼前。但看八九月，胡虏乱中原。
◎卷.15【蜀王氏谶文】<br>　　李祜西王逢吉昌，上德兑兴丹莫当。
◎卷.16【黄万祜题蜀宫壁】<br>　　莫交牵动青猪足，动即炎炎不可扑。<br>　　鸷兽不欲两头黄，黄即其年天下哭。
◎卷.17【孟蜀丐者语】<br>　　不得登，登便倒。
◎卷.18【孟蜀桃符诗】<br>　　新年纳馀庆，嘉节号长春。
◎卷.19【上蓝和尚晋汉二代谶】<br>　　石榴花发石榴开。
◎卷.20【又遗钟传偈】<br>　　但看来年二三月，柳条堪作打钟槌。
◎卷.21【又报王审知十字谶】<br>　　不怕羊入屋，只怕钱入腹。
◎卷.22【钱处士李氏谶】<br>　　仿佛之间一倍杨。
◎卷.23【孙咸题庐山神庙诗】<br>　　独入玄宫礼至真，焚香不为贱贫身。秦淮两岸沙埋骨，<br>　　湓浦千家血染尘。庐阜烟霞谁是主，虎溪风月属何人。<br>　　九江太守勤王室，好放天兵渡要津。
◎卷.24【南唐江州风坠诗】<br>　　由来秉节世无双，独守孤城死不降。<br>　　何似知机早回首，免教流血满长江。
◎卷.25【杭州还乡和尚唱】<br>　　还乡寂寂杳无踪，不挂征帆水陆通。<br>　　蹋得故乡回地稳，更无南北与西东。
◎卷.26【福州记】<br>　　潮水来，岩头没。潮水去，矢口出。
◎卷.27【黄涅槃谶】<br>　　先打南，后打北，留取清源作佛国。
◎卷.28【陈智广谶】<br>　　骑马来，骑马去。
◎卷.29【又谶】<br>　　功下田，力交连。井底坐，二十年。
◎卷.30【僧缄示王处厚】<br>　　周士同成，二王殊名。王居一焉，百日为程。
◎卷.31【任叟书授刘生】<br>　　承欲往梁宋，梁宋灾方重，旦夕为人讼。<br>　　承欲访郑生，郑生将有厄。即为千里客，兼亦变衫色。
◎卷.32【昌明里中谶】<br>　　欲知修续者，脚下是生毛。
◎卷.33【宋善威诗】<br>　　月落三株树，日映九重天。良夜欢宴罢，暂别庚申年。
◎卷.34【田承嗣诳李宝臣伪谶】<br>　　二帝同功势万全，将田作伴入幽燕。
◎卷.35【皮日休造黄巢谶】<br>　　欲知圣人姓，田八二十一。欲知圣人名，果头三屈律。
◎卷.36【附：上元初嵩山石记】<br>　　木子当天下，止戈龙。李代代不移宗，<br>　　中鼎显真容，基千万岁。
◎卷.37【上阳铜器篆】<br>　　长宜子孙。
◎卷.38【永安渠石铭】<br>　　百年为市后为池。
◎卷.39【漳泉分地神篆】<br>　　漳泉两州，分地太平。永安龙溪，山高气清。<br>　　千年不惑，万古作程。
◎卷.40【含元殿丹石隐语】<br>　　天汉二年，赤光生栗。木下有子，伤心遇酷。
◎卷.41【长安空宅铭篆】<br>　　夏天子紫金三十斤，赐有德者。
◎卷.42【莆田石记】<br>　　石敢当，镇百鬼，压灾殃。官吏福，百姓康。<br>　　风教盛，礼乐昌。
◎卷.43【符离树穴中石篆】<br>　　旁有水，上有道，八百年中逢栲栳。
◎卷.44【淮西池濠石铭】<br>　　井底一竿竹，竹色深绿绿。鸡未肥，酒未熟，<br>　　障车儿郎且须缩。
◎卷.45【罗池石刻】<br>　　龙城柳，神所守。驱厉鬼，山左首。福土氓，制九丑。
◎卷.46【道者遗记】<br>　　武之在卯，尧王八季。我弃其寝，我去其扆。深深然，<br>　　高高然。人不吾知，又不吾谓。由今之后，二百馀祀。<br>　　焰焰其光，和和其始。东方有兔，小首元尾。经过吾道，<br>　　来至吾里。饮吾泉以醉，登吾榻而寐。刻乎其壁，<br>　　奥乎其义。人谁以辨，其东平子。
◎卷.47【王璠石铭】<br>　　山有石，石有玉。玉有瑕，即休也。
◎卷.48【玄元观栋桁记】<br>　　山水谁无言，元年有福重修。
◎卷.49【天台观石简记】<br>　　海水竭，台山缺，皇家宝祚无休歇。
◎卷.50【成都罗城北门石记】<br>　　五五复五五，五五逾重数。浮世若浮云，金石一如故。<br>　　与君相见时，杳杳非今土。
◎卷.51【青羊宫砖记】<br>　　太平平中元灾。
◎卷.52【铜雀台玉板篆】<br>　　上土巴灰除虚除，伊尹东北八九馀。秦赵多应分五玉，<br>　　丝竹木子世世居。但看六六百中外，世主难留如国如。
◎卷.53【显德道宫石记】<br>　　瑞云灵迹镇梁东，他日多应与古同。<br>　　岁月迁移人事改，再来闲处又兴功。
◎卷.54【南唐升元殿基下石记（江南将亡数年前掘得此）】<br>　　莫问江南事，江南事可凭。抱鸡升宝位，跨犬出金陵。<br>　　子建司南位，安仁秉夜灯。东邻娇小女，骑虎渡河冰。
◎卷.55【马殷浚城石碣篆】<br>　　龙举头，猳掉尾。羊为兄，猴作弟。羊归穴，猴离次。
◎卷.56【王霸仙坛砖刻】<br>　　树枯不用伐，坛坏不须结。未满一千岁，自有系孙列。<br>　　后来是三皇，潮水荡祸殃。岩逢二乍间，未免有消亡。<br>　　子孙依吾道，代代封闽疆。
◎卷.57【刘龑石谶】<br>　　人人有一，山山值牛。兔丝吞骨，盖海承刘。
◎卷.58【南汉罗浮古剑篆文】<br>　　丁与水同宫，王将耳口同。尹来居口上，山岫获重重。
◎卷.59【司马承祯含象鉴文】<br>　　天地含象，日月贞明。写规万物，洞鉴百灵。<br>　　龟自卜，镜自照。吉可募，光不曜。<br>　　青盖作镜大吉昌，巧工刊之成文章。左龙右虎辟不祥，<br>　　朱鸟玄武顺于旁，子孙富贵居中央。
◎卷.60【景震剑文】<br>　　撝雷电，运玄星。摧凶恶，亨利贞。<br>　　乾降精，坤应灵。日月象，岳渎形。
◎卷.61【高丽镜文】<br>　　三水中，四维下，上帝降子于辰马。先操鸡，后搏鸭。<br>　　己年中，二龙见。一则藏身青木中，一则见形黑金东。
◎卷.62【京西市放生池墓铭】<br>　　龟言市，蓍言水。
◎卷.63【古墓卜地词】<br>　　尔后一千岁，此地化为泉。赖逢邬侍御，移我向高原。
◎卷.64【卫先生墓铭】<br>　　姜师度，更移向南三五步。
◎卷.65【隐者瘗男铭】<br>　　神真炼形年未足，化为我子功相续。<br>　　丞相瘗之刻玄玉，仙路何长死何促。
◎卷.66【乌氏葬碑】<br>　　牛领冈头，红箫笼下。葬用两日，手板相亚。
◎卷.67【岩腹棺铭】<br>　　欲堕不堕逢王果，五百年中重收我。
◎卷.68【古棺石铭】<br>　　欲陷不陷被藤缚，欲落不落被沙阁，五百年后遇熊博。
◎卷.69【涟水古冢瓶文】<br>　　一双青乌子，飞来五两头。借问船轻重，寄信到扬州。
◎卷.70【沈彬圹篆】<br>　　佳城今已开，虽开不葬埋。漆灯犹未灭，留待沈彬来。
◎卷.71【广陵古冢石刻】<br>　　日为箭兮月为弓，四时躬人兮无穷。但得天将明月死，<br>　　不觉人随流水空。山川秀兮碧穹窿，崇夫人墓兮直其中。<br>　　猿啼鸟啸烟濛濛，千年万年松柏风。
◎卷.72【王承检掘得墓铭】<br>　　车道之北，邽山之阳。深深葬玉，郁郁埋香。刻斯贞石，<br>　　焕乎遗芳。地变陵谷，嶮列城隍。乾德丙年，坏者合郎。
◎卷.73【马希振葬地碣】<br>　　乱石之壤，绝世之冈。谷变庚戌，马氏无王。<br>第八百七十六卷
◎卷.1【二贺诗】<br>　　学行可师贺德基，文质彬彬贺德仁。
◎卷.2【四王语】<br>　　宁向儋崖振白，不事江滕蒋虢。
◎卷.3【时人为屈突语】<br>　　宁食三斗艾，不见屈突盖。宁服三斗葱，不逢屈突通。
◎卷.4【杨刺史语】<br>　　宁食三斗蒜，不逢杨德幹。
◎卷.5【万年人语】<br>　　宁饮三斗尘，无逢权怀恩。
◎卷.6【赞皇人语】<br>　　太冲无兄，孝端无弟。
◎卷.7【高宗时语】<br>　　左相宣威沙漠，右相驰誉丹青。<br>　　三馆学生放散，五台令史经明。
◎卷.8【时人为李义甫语】<br>　　今日巨唐年，还诛四凶族。
◎卷.9【洛州语】<br>　　洛州有前贾后张，可敌京兆三王。
◎卷.10【江淮间语】<br>　　贵如许郝，富若田彭。
◎卷.11【河北语】<br>　　唯此两何，杀人最多。
◎卷.12【李昭德为王弘义语】<br>　　昔闻苍鹰狱吏，今见白兔御史。
◎卷.13【京洛语】<br>　　衣裳好，仪貌恶。不姓许，即姓郝。
◎卷.14【台中语】<br>　　侯知一不伏致仕，张悰自请起复。高筠不肯作孝，<br>　　张栖贞情愿遭忧。
◎卷.15【吏人语】<br>　　不畏侯卿杖，惟畏尹卿笔。
◎卷.16【选人语】<br>　　有钱石上好，无钱刘下好，士大夫张下好。<br>　　硕学师刘子，儒生用与言。<br>　　今年柿子并遭霜，为语石榴须早摘。
◎卷.17【韦氏语】<br>　　大郎罢相，小郎拜相。
◎卷.18【益州人吏语】<br>　　录事意，与天通，益州司马折威风。
◎卷.19【天授中语】<br>　　遇徐杜者必生，遇来侯者必死。
◎卷.20【时人为邹昉语】<br>　　萧佺驸马子，邹昉骆驼儿。非关道德合，只为钱相知。
◎卷.21【题张昌仪门语】<br>　　一两丝能得几时络。
◎卷.22【时人号李知远语】<br>　　李下无蹊。
◎卷.23【又号李乂语】<br>　　李下无蹊径。
◎卷.24【窦仆射语】<br>　　窦仆射，前为韦氏国yQ，后作公主邑丞。
◎卷.25【时人为崔无诐语】<br>　　皇后嫁女，天子娶妇。
◎卷.26【神龙中语】<br>　　崔冉郑，乱时政。
◎卷.27【斜封官语】<br>　　姚宋为相，邪不如正。太平用事，正不如邪。
◎卷.28【李处郁语】<br>　　飧若入咽，百无一全。
◎卷.29【景云初语】<br>　　前有裴马，后有卢李。
◎卷.30【先天时京中语】<br>　　姜师度一心看地，傅孝忠两眼相天。
◎卷.31【时人号王丘、崔沔语】<br>　　丘山岌岌连天峻，沔水澄澄彻底清。
◎卷.32【吏部过官语】<br>　　麟之口，光庭手。
◎卷.33【郇公厨语】<br>　　人欲不饭筋骨舒，夤缘须入郇公厨。
◎卷.34【四俊语】<br>　　令君四俊，苗吕崔员。
◎卷.35【八友语】<br>　　殷颜柳陆，李萧邵赵。
◎卷.36【罗吉口号】<br>　　罗钳吉网。
◎卷.37【里闾诅语】<br>　　若违教，值三豹。
◎卷.38【陕州语】<br>　　不须赛神明，不必求巫祝。尔莫犯卢公，立便有祸福。
◎卷.39【真源邑语】<br>　　南金口，明府手。
◎卷.40【称二王语】<br>　　朝廷左相笔，天下右丞诗。
◎卷.41【代宗朝京师语】<br>　　常无分别元好钱，贤者愚，愚者贤。
◎卷.42【戏谏司语】<br>　　韩谏议虽分左右，归拾遗莫辨存亡。
◎卷.43【裴度语】<br>　　鸡猪鱼蒜，逢著则吃。生老病死，时至则行。
◎卷.44【魏博语】<br>　　长安天子，魏府牙军。
◎卷.45【宝历宫中语】<br>　　宝帐香重重，一双红芙蓉。
◎卷.46【京师人号牛杨语】<br>　　太牢笔，少牢口，东西南北何处走。
◎卷.47【又号牛李】<br>　　门生故吏，不牛则李。（李谓宗闵也）。
◎卷.48【荆南语】<br>　　旱不苦，祷而雨。雨不愁，公出游。
◎卷.49【郑仁表自语】<br>　　天瑞有五色云，人瑞有郑仁表。
◎卷.50【湖苏二郡语】<br>　　湖接两头，苏联三尾。
◎卷.51【广明初都人语】<br>　　黄贼打黑贼。
◎卷.52【吏部旧语】<br>　　长名以前，选人属侍郎。长名以后，侍郎属选人。
◎卷.53【省中语】<br>　　后行祠屯，不博中行都门；中行礼部，不博前行驾库。
◎卷.54【郎吏语】<br>　　司门水部，入省不数。
◎卷.55【谏院台省语】<br>　　遗补相惜，御史相憎，郎官相轻。
◎卷.56【御史台语】<br>　　事长如事端。
◎卷.57【京兆府语】<br>　　不立两县令，不坐两少尹。
◎卷.58【翰林谏议语】<br>　　饶道斗上坡去，亦须却下坡来。
◎卷.59【举子语】<br>　　槐花黄，举子忙。
◎卷.60【明经进士语】<br>　　三十老明经，五十少进士。
◎卷.61【杂帖语】<br>　　常杂鲍帖。
◎卷.62【闽人语】<br>　　欧阳独步，藻蕴横行。
◎卷.63【举场语】<br>　　欲入举场，先问苏张。苏张犹可，三杨杀我。
◎卷.64【大中后进士语】<br>　　欲得命通，问瑝嵎都雍。
◎卷.65【大中时语】<br>　　郑杨段薛，炙手可热。欲得命通，鲁绍瑰蒙。
◎卷.66【选举人语】<br>　　王凝裴瓚。舍弟安潜。朝中无呼字，知闻厅里，<br>　　绝脱靴宾客。
◎卷.67【科目举人语】<br>　　未见王窦，徒劳漫走。
◎卷.68【戏杜审权语】<br>　　座主审权，门生处权。
◎卷.69【崔沆放榜时人语】<br>　　座主门生，沆瀣一家。
◎卷.70【唐末五代人语】<br>　　及第不必读书，作官何须事业。
◎卷.71【号沈宋语】<br>　　苏李居前，沈宋比肩。
◎卷.72【号钱郎语】<br>　　前有沈宋，后有钱郎。
◎卷.73【潘何诗赋语】<br>　　潘纬十年吟古镜，何涓一夜赋潇湘。
◎卷.74【魏薛草书语】<br>　　前有虞褚，后有薛魏。
◎卷.75【薛稷书语】<br>　　买褚得薛不落节。
◎卷.76【时人为刘毕语】<br>　　刘郎中松树孤标，毕庶子松根绝妙。
◎卷.77【时人为黄筌语】<br>　　黄筌画鹤，薛稷减价。
◎卷.78【时人为杨惠之语】<br>　　道子画，惠之塑，夺得僧繇神笔路。
◎卷.79【道杰语】<br>　　大头杰，难杀人。
◎卷.80【马周疏引俚语】<br>　　贫不学俭，富不学奢。
◎卷.81【杜甫引俚语】<br>　　城南韦杜，去天尺五。
◎卷.82【孙光宪《琐言》引古语】<br>　　乘船走马，去死一分。<br>　　好事不出门，恶事行千里。
◎卷.83【杜重威引俚语】<br>　　逢贼得命，更望复子。
◎卷.84【建安语】<br>　　龙门一半在闽川。
◎卷.85【江陵语】<br>　　琵琶多于饭甑，措大多于鲫鱼。
◎卷.86【汾晋间语】<br>　　欲作千箱主，问取黄金母。
◎卷.87【秦中儿童语】<br>　　颠当牢守门，蠮螉寇汝无处奔。
◎卷.88【沧洲语】<br>　　不戴金莲花，不得到仙家。
◎卷.89【段成式《酉阳杂俎》引古语】<br>　　三守庚申三尸伏，七守庚申七尺灭。
◎卷.90【佛书引语】<br>　　停囚长智。<br>　　赤脚人趁兔，著靴人吃肉。<br>第八百七十七卷
◎卷.1【中宗引谚】<br>　　冬至长于岁。
◎卷.2【贾言忠引谚】<br>　　军无媒，中道回。
◎卷.3【李勣引谚别张文瓘】<br>　　千里相送，终于一别。
◎卷.4【路励行引谚】<br>　　一人在朝，百人缓带。
◎卷.5【郝南容引谚】<br>　　三公后，出死狗。
◎卷.6【员庄谚】<br>　　上有天堂，下有员庄。
◎卷.7【娄师德引谚】<br>　　卒客无卒主人。
◎卷.8【台中谚】<br>　　免巡未推，只得自知。
◎卷.9【宋守敬引谚】<br>　　双陆无休势。
◎卷.10【雒谷谚】<br>　　謥洞入黄泉。
◎卷.11【三门谚】<br>　　古无门匠墓。
◎卷.12【张果引谚】<br>　　娶妇得公主，平地生公府。
◎卷.13【哥舒翰引谚】<br>　　狐向窟嗥不祥。
◎卷.14【代宗引谚】<br>　　不痴不聋，不作阿家阿翁。
◎卷.15【鬼门关谚】<br>　　鬼门关，十人去，九不还。
◎卷.16【河北谚】<br>　　山东一条葛，无事莫撩拨。
◎卷.17【李振引谚】<br>　　百岁奴事三岁主。
◎卷.18【王彦章引谚】<br>　　人死留名，豹死留皮。
◎卷.19【孙光宪《北梦琐言》引谚】<br>　　小舅小叔，相追相逐。
◎卷.20【谚】<br>　　枣子塞鼻孔，悬栖阁却种。<br>　　蝉鸣蛁蟟唤，黍种糕糜断。
◎卷.21【宁茵事谚】<br>　　鹁鸠树上鸣，意在麻子地。
◎卷.22【鸬鹚谚】<br>　　鸬鹚不打脚下塘。
◎卷.23【盐铁谚】<br>　　扬一益二。
◎卷.24【冯翊谚】<br>　　苦泉羊，洛水浆。
◎卷.25【丹徒谚】<br>　　生东吴，死丹徒。
◎卷.26【湖州里谚】<br>　　放尔生，放尔命，放尔湖州做百姓。
◎卷.27【益阳谚】<br>　　长沙益阳，一时相b3。
◎卷.28【昭潭谚】<br>　　昭潭无底橘州浮。
◎卷.29【江右四郡谚】<br>　　筠袁赣吉，脑后插笔。
◎卷.30【徐闻谚】<br>　　欲拔贫，诣徐闻。
◎卷.31【陇西谚】<br>　　郎驱女驱，十马九驹。安阳大角，十牛九犊。
◎卷.32【荆棺峡谚】<br>　　九子不葬父，一女打荆棺。
◎卷.33【南中谚】<br>　　秋收稻，夏收头。
◎卷.34【事狐神谚】<br>　　无狐魅，不成村。
◎卷.35【李哲家怪引谚】<br>　　一鸡死，一鸡鸣。
◎卷.36【俗谚】<br>　　白日无谈人，谈人则害生。昏夜无说鬼，说鬼则怪至。
◎卷.37【李白名许云封谜】<br>　　树下彼何人，不语真吾好。语若及日中，烟霏谢成宝。
◎卷.38【许氏碑阴谜】<br>　　谈马砺毕，王田数七。
◎卷.39【大明寺壁语】<br>　　一人堂堂，二曜同光。泉深尺一，点去冰傍。二人相连，<br>　　不欠一边。三梁四柱列火然，除却双勾两日全。
◎卷.40【曹著与客谜】<br>　　一物坐也坐，卧也坐，行也坐（客）。<br>　　（著应声曰：“在官地，在私地。”）<br>　　一物坐也卧，立也卧，行也卧，走也卧，卧也卧（著）<br>　　（客不能对。著曰：“我谜吞得你谜。”客大惭）
◎卷.41【客题青龙寺门】<br>　　龛龙去东海，时日隐西斜。敬文今不在，碎石入流沙。
◎卷.42【陶穀题南唐官舍壁】<br>　　西川狗，百姓眼。马包儿，御厨饭。
◎卷.43【谢小娥梦盗姓名】<br>　　车中猴，门东草。禾中走，一日夫。<br>第八百七十八卷
◎卷.1【牛口谣】<br>　　豆入牛口，势不得久。
◎卷.2【高昌童谣】<br>　　高昌兵马如霜雪，汉家兵马如日月。日月照霜雪。<br>　　回首自消灭。
◎卷.3【咸亨后谣】<br>　　莫浪语，阿婆嗔，三叔闻时笑杀人。
◎卷.4【调露初京城民谣】<br>　　侧堂堂，挠堂堂。
◎卷.5【嵩岳童谣】<br>　　嵩山凡几层，不畏登不得，只畏不得登。<br>　　三度征兵马，傍道打腾腾。
◎卷.6【李敬玄谣】<br>　　洮河李阿婆，鄯州王伯母。见贼不敢斗，总由曹新妇。
◎卷.7【永淳中童谣】<br>　　新禾不入箱，新麦不入场。迨及八九月，狗吠空垣墙。
◎卷.8【杨柳谣】<br>　　杨柳杨柳漫头驼。
◎卷.9【裴炎谣】<br>　　一片火，两片火，绯衣小儿当殿坐。
◎卷.10【武后长寿元年民间谣】<br>　　补阙连车载，拾遗平斗量。欔槌侍御史，碗脱侍中郎。
◎卷.11【续谣】<br>　　评事不读律，博士不寻章。糊心宣抚使，眯目圣神皇。
◎卷.12【天枢谣】<br>　　一条麻索挽，天枢绝去也。
◎卷.13【武后时谣】<br>　　张公吃酒李公醉。
◎卷.14【武后时童谣】<br>　　红绿复裙长，千里万里犹香。
◎卷.15【神龙后乌鹊窠谣】<br>　　山南乌鹊窠，山北金骆驼。镰柯不凿孔，斧子不施柯。
◎卷.16【吏部谣】<br>　　岑愔獠子后，崔湜令公孙。三人相比校，莫贺咄骨浑。
◎卷.17【黄犊子谣】<br>　　黄fd犊子挽紖断，两脚蹋地鞋bV断。
◎卷.18【安乐寺童谣】<br>　　可怜安乐寺，了了树头悬。
◎卷.19【鲤鱼儿谣】<br>　　可怜圣善寺，身著绿毛衣。牵来河里饮，蹋杀鲤鱼儿。
◎卷.20【羊头山谣】<br>　　羊头山北作朝堂。
◎卷.21【金桥童谣】<br>　　圣人执节度金桥。
◎卷.22【天宝中京兆谣】<br>　　欲得米麦贱，无过追李岘。
◎卷.23【天宝初语】<br>　　义髻抛河里，黄裙逐水流。
◎卷.24【杨氏谣】<br>　　男不封侯女作妃，君看女却是门楣。
◎卷.25【神鸡童谣】<br>　　生儿不用识文字。斗鸡走马胜读书。贾家小儿年十三，<br>　　富贵荣华代不如。能令金距期胜负，白罗绣衫随软舆。<br>　　父死长安千里外，差夫治道挽丧车。
◎卷.26【燕燕谣（安禄山未反时有此二谣）】<br>　　燕燕，飞上天。天上女儿铺白毡，毡上有千钱。
◎卷.27【幽州谣】<br>　　旧来夸戴竿，今日不堪看。但看五月里，清水河边见契丹。
◎卷.28【两京童谣】<br>　　不怕上兰单，惟愁答辨难。无钱求案典，生死任都官。
◎卷.29【两头朱童谣】<br>　　一只箸，两头朱，五六月化为胆。
◎卷.30【打麦谣】<br>　　打麦，麦打。三三三，舞了也。
◎卷.31【张权舆作裴度伪谣】<br>　　非衣小儿坦其腹，天上有口被驱逐。
◎卷.32【马仆射谣】<br>　　斋钟动也，和尚不上堂。
◎卷.33【咸通七年童谣】<br>　　草青青，被严霜。鹊始巢，复看颠狂。
◎卷.34【咸通十四年成都谣】<br>　　咸通癸巳，出无所之。蛇去马来，道路稍开。<br>　　头无片瓦，地有残灰。
◎卷.35【乾符六年童谣】<br>　　八月无霜塞草青，将军骑马出空城。<br>　　汉家天子西巡狩，犹向江东更索兵。
◎卷.36【僖宗时童谣】<br>　　金色虾蟆争努眼，翻却曹州天下反。
◎卷.37【黄巢军中谣】<br>　　逢儒则肉师必覆。
◎卷.38【中和初童谣】<br>　　黄巢走，泰山东，死在翁家翁。
◎卷.39【山阴老人伪谣】<br>　　欲识圣人姓，千里草青青。欲识圣人名，日从日上生。
◎卷.40【胡楚宾谣】<br>　　胡楚宾，李翰林。词同三峡水，字值双南金。
◎卷.41【后唐军士谣】<br>　　除去菩萨，扶立生铁。
◎卷.42【周显德中齐州谣】<br>　　蹋阳春，人间二月雨和尘。阳春蹋尽西风起，<br>　　肠断人间白发人。
◎卷.43【天祐中江南童谣】<br>　　东海鲤鱼飞上天。
◎卷.44【真人谣】<br>　　有一真人在冀川，开口持弓向外边。
◎卷.45【李后主童谣】<br>　　索得娘来忘却家，后园桃李不生花。<br>　　猪儿狗儿都死尽，养得猫儿患赤瘕。
◎卷.46【秦人竹o9谣】<br>　　o9々引黑牛，天差不自由。但看戊寅岁，扬在蜀江头。
◎卷.47【蜀人谣】<br>　　黑牛无系绊，棕绳一时断。
◎卷.48【秦城芭蕉谣】<br>　　花开来里，花谢也里。
◎卷.49【蜀童谣】<br>　　我有一帖药，其名曰阿魏，卖与十八子。
◎卷.50【蜀中扫地和尚】<br>　　水行仙，怕秦川。
◎卷.51【福州谣】<br>　　骑马来，骑马去。
◎卷.52【闽人谣】<br>　　风吹杨菜鼓山下，不得钱郎戈不罢。
◎卷.53【广州童谣】<br>　　羊头二四，白天雨至。
◎卷.54【桂管童谣】<br>　　大虫来。
◎卷.55【湖南童谣】<br>　　湖南城郭好长街，竟栽柳树不栽槐。<br>　　百姓奔窜无一事，只是椎芒织草鞋。
◎卷.56【长沙童谣】<br>　　鞭打马，马急走。
◎卷.57【湘中童谣】<br>　　马去不用鞭，咬牙过今年。
◎卷.58【长沙童谣】<br>　　三羊五马，马子离群，羊子无舍。
◎卷.59【丹阳语】<br>　　待钱来，待钱来。
◎卷.60【辽述律后谣】<br>　　青牛妪，曾避路。<br>第八百七十九卷
◎卷.1【招手令】<br>　　亚其虎膺，曲其松根。以蹲鸱间虎膺之下，<br>　　以钩戟差玉柱之旁。潜虬阔玉柱三分，奇兵阔潜虬一寸。<br>　　死其三洛，生其五峰。
◎卷.2【打令口号】<br>　　送摇招，由三方。一圆分成四片，送在摇前。
◎卷.3【龙朔中酒令】<br>　　子母相去离，连台拗倒。
◎卷.4【沈亚之】<br>　　伐木丁丁，鸟鸣嘤嘤。东行西行，遇饭遇羹（人）。<br>　　如切如磋，如琢如磨。欺客打妇，不当娄罗（沈亚之）。
◎卷.5【令狐楚、顾非熊】<br>　　水里取一鼍，岸上取一驼。<br>　　将者驼，来驮者鼍，是为驼驮鼍。（令狐楚）<br>　　屋里取一鸽，水里取一蛤。<br>　　将者鸽，来合者蛤，是谓鸽合蛤。（顾非熊）
◎卷.6【张祜】<br>　　上水船，风大急。帆下人，须好立。（令狐綯）<br>　　上水船，船底破。好看客，莫倚柁。（张祜）
◎卷.7【卢发】<br>　　十姓胡中第六胡，也曾金阙掌洪炉。<br>　　少年从事夸门第，莫向尊前气色粗。<br>　　十姓胡中第六胡，文章官职胜崔卢。<br>　　暂来关外分优寄，不称宾筵语气粗。
◎卷.8【沈询】<br>　　莫打南来雁，从他向北飞。打时双打取，莫遣两分离。
◎卷.9【姚岩杰】<br>　　遥望渔舟，不阔尺八。（卢肇）<br>　　凭阑一呕，已觉空喉。（姚岩杰）
◎卷.10【裴勋父子】<br>　　矬人饶舌，破车饶楔。（父属醆云：“裴勋饮十分。”）<br>　　蝙蝠不自见，笑他梁上燕。（勋复父醆云：<br>　　“十一郎亦饮十分。”）
◎卷.11【方干、李主簿改令】<br>　　措大吃酒点盐，将军吃酒点酱。只见门外著篱，<br>　　未见眼中安鄣。（方干）<br>　　措大吃酒点盐，下人吃酒点鲊。<br>　　只见半臂著襕，不见口唇开袴。（李主簿）
◎卷.12【高骈、薛涛】<br>　　口，有似没量斗。（高骈）<br>　　川，有似三条椽。（薛涛）
◎卷.13【南唐烈祖酒令】<br>　　雪下纷纷，便是白起。（烈祖）<br>　　著履过街，必须雍齿。（宋齐丘）<br>　　明朝日出，争奈萧何。（徐融）
◎卷.14【吴越王与陶穀酒令】<br>　　白玉石，碧波亭上迎仙客。（吴越王）<br>　　口耳王，圣明天子要钱塘。（陶穀）
◎卷.15【附：夷陵女郎鬼】<br>　　鸾老头脑好，好头脑鸾老。<br>第八百八十卷
◎卷.1【城阳公主卜繇】<br>　　二火皆食，始同荣，末同戚。
◎卷.2【冯存澄为明皇占】<br>　　合因斩关，铸印乘轩。始当果断，终得嗣天。
◎卷.3【钱知微卜卖天津桥】<br>　　两头点土，中心虚悬。人足踏跋，不肯下钱。
◎卷.4【王山人为李卫公按冥】<br>　　位极人臣，寿六十四。
◎卷.5【钟传客占历日包橘】<br>　　太岁当头坐，诸神不敢当。其中有一物，常带洞庭香。
◎卷.6【马重绩占随卦繇辞】<br>　　南瞻析木，木不自续。虚而动之，动随其覆。
◎卷.7【方龟精为钱元懿卜词】<br>　　太乙接天河，金华宝贝多。郡侯六十六，别处不经过。
◎卷.8【叶简占失牛】<br>　　占失牛，已被家边载上州。欲知贼姓一斤求，<br>　　欲知贼名十干头。（果邻人丘甲盗之）
◎卷.9【又射覆橘子】<br>　　圆似珠，色如丹。傥能擘破同分吃，争不惭愧洞庭山。
◎卷.10【射覆巾子】<br>　　近来好裹束，各自竞尖新。秤无三五两，因何号一斤。
◎卷.11【射覆二鸡子】<br>　　此物不难知，一雄兼一雌。谁将打破看，方明混沌时。
◎卷.12【天冲星占】<br>　　天冲抱极泣帝前，血浊雾下天下冤。
◎卷.13【占月语】<br>　　月如弯弓，少雨多风。月如仰瓦，不求自下。
◎卷.14【占雨】<br>　　乾星照湿土，明日依旧雨。<br>　　云行西，星照泥。<br>　　朝霞不出门，暮霞行千里。<br>　　天将雨，鸠逐妇。
◎卷.15【占四时甲子雨】<br>　　春雨甲子，赤地千里。夏雨甲子，乘船入市。秋雨甲子，<br>　　禾头生耳。冬雨甲子，牛羊冻死。鹊巢下地，其年大水。
◎卷.16【占年】<br>　　要见麦，见三白。<br>　　正月三白，田公笑赫赫。
◎卷.17【树稼谚】<br>　　树稼，达官怕。
◎卷.18【相书语（张璟藏论妇人相引此）】<br>　　目有四白，五夫守宅。
◎卷.19【葬书语】<br>　　葬压龙角，其棺必斫。<br>　　朱雀和鸣，子孙盛荣。<br>　　朱雀悲哀，棺中见灰。<br>　　安龙头，枕龙角。不三年，自消铄。<br>　　安龙头，枕龙耳。不三年，万乘至。
◎卷.20【阴阳书语】<br>　　乔木先枯，众子必孤。
◎卷.21【本草采萍时日歌（唐高供奉作）】<br>　　不在山，不在岸，采我之时七月半。选甚瘫风与缓风，<br>　　些小微风都不算。豆淋酒内下三丸，铁幞头上也出汗。
◎卷.22【和剂方补骨脂丸方诗】<br>　　三年时节向边隅，人信方知药力殊。<br>　　夺得春光来在手，青娥休笑白髭须。
◎卷.23【李廷珪藏墨诀】<br>　　赠尔乌玉玦，泉清研须洁。避暑悬葛囊，临风度梅月。<br>第八百八十一卷
◎卷.1【蒙求】李瀚2<br>　　王戎简要，裴楷清通。孔明卧龙，吕望非熊。杨震关西，<br>　　丁宽易东。谢安高洁，王导公忠。匡衡凿壁，孙敬闭户。<br>　　郅都苍鹰，宁成乳虎。周嵩狼抗，梁冀跋扈。郗超髯参，<br>　　王珣短簿。伏波标柱，博望寻河。李陵初诗，田横感歌。<br>　　武仲不休，士衡患多。桓谭非谶，王商止讹。嵇吕命驾，<br>　　程孔倾盖。剧孟一敌，周处三害。胡广补阙，袁安倚赖。<br>　　黄霸政殊，梁习治最。墨子悲丝，杨朱泣岐。朱博乌集，<br>　　萧芝雉随。杜后生齿，灵王出髭。贾谊忌鵩，庄周畏牺。<br>　　燕昭筑台，郑庄置驿。瓘靖二妙，岳湛连璧。郄诜一枝，<br>　　戴冯重席。邹阳长裾，王符逢掖。鸣鹤日下，士龙云间。<br>　　晋宣狼顾，汉祖龙颜。鲍靓记井，羊祜识环。仲容青云，<br>　　叔夜玉山。毛义捧檄，子路负米。江革忠孝，王览友弟。<br>　　萧何定律，叔孙制礼。葛丰刺举，息躬历诋。管宁割席，<br>　　和峤专车。时苗留犊，羊续悬鱼。樊哙排闼，辛毗引裾。<br>　　孙楚漱石，郝隆晒书。枚皋诣阙，充国自赞。王衍风鉴，<br>　　许劭月旦。贺循儒宗，孙绰才冠。太叔辨洽，挚仲辞翰。<br>　　山涛识量，毛玠公方。袁盎却座，卫瓘抚床。于公高门，<br>　　曹参趣装。庶女振风，邹衍降霜。范丹生尘，晏婴脱粟。<br>　　诘汾兴魏，鳖灵王蜀。不疑诬金，卞和泣玉。檀卿沐猴，<br>　　谢尚鸲鹆。泰初日月，季野阳秋。荀陈德星，李郭仙舟。<br>　　王忳绣被，张氏铜钩。丁公遽戮，雍齿先侯。陈雷胶漆，<br>　　范张鸡黍。周侯山嶷，会稽霞举。季布一诺，阮瞻三语。<br>　　郭文游山，袁宏泊渚。黄琬对日，秦宓论天。孟轲养素，<br>　　扬雄草玄。向秀闻笛，伯牙绝弦。郭槐自屈，南郡犹怜。<br>　　鲁恭驯雉，宋均去兽。广客蛇影，殷师牛斗。元礼模楷，<br>　　季彦领袖。鲁褒钱神，崔烈铜臭。梁竦庙食，赵温雄飞。<br>　　枚乘蒲轮，郑均白衣。陵母伏剑，轲亲断机。齐后破环，<br>　　谢女解围。凿齿尺牍，荀勖音律。胡威推缣，陆绩怀橘。<br>　　罗含吞鸟，江淹梦笔。李廞清贞，刘驎高率。蒋诩三径，<br>　　许由一瓢。杨仆移关，杜预建桥。寿王议鼎，杜林驳尧。<br>　　西施捧心，孙寿折腰。灵辄扶轮，魏颗结草。逸少倾写，<br>　　平子绝倒。澹台毁璧，子罕辞宝。东平为善，司马称好。<br>　　公超雾市，鲁般云梯。田单火牛，江逌爇鸡。蔡裔殒盗，<br>　　张辽止啼。陈平多辙，李广成蹊。陈遵投辖，山简倒载。<br>　　渊客泣珠，交甫解佩。龚胜不屈，孙宝自劾。吕安题凤，<br>　　子猷访戴。董宣强项，翟璜直言，纪昌贯虱，养由号猿。<br>　　冯衍归里，张昭塞门。苏韶鬼灵，卢充幽婚。震畏四知，<br>　　秉去三惑。柳下直道，叔敖阴德。张汤巧诋，杜周深刻。<br>　　三王尹京，二鲍纠慝。孙康映雪，车胤聚萤。李充四部，<br>　　井春五经。谷永笔札，顾恺丹青。戴逵破琴，谢敷应星。<br>　　阮宣杖头，毕卓瓮下。文伯羞鳖，孟宗寄鲊。史丹青蒲，<br>　　张湛白马。隐之感邻，王修辍社。阮放八隽，江臮四凶。<br>　　华歆忤旨，陈群蹙容。王濬悬刀，丁固生松。姜维胆斗，<br>　　卢植音钟。桓温奇骨，邓艾大志。杨修捷对，罗友默记。<br>　　杜康造酒，苍颉制字。樗里智囊，边韶经笥。滕公佳城，<br>　　王果石崖。买妻耻醮，泽室犯斋。马后大练，孟光荆钗。<br>　　颜叔秉烛，宋弘不谐。邓通铜山，郭况金穴。秦彭樊辕，<br>　　侯霸卧辙。淳于炙輠，彦国吐屑。太真玉台，武子金埒。<br>　　巫马戴星，宓贱弹琴。郝廉留钱，雷义送金。逢萌挂冠，<br>　　胡昭投簪。王乔双凫，华佗五禽。程邈隶书，史籀大篆。<br>　　王承鱼盗，丙吉牛喘。贾琮褰帷，郭贺露冕。冯媛当熊，<br>　　班女辞辇。王充阅市，董生下帷。平叔傅粉，弘治凝脂。<br>　　杨生黄雀，毛子白龟。宿瘤采桑，漆室忧葵。韦贤满籝，<br>　　夏侯拾芥。阮简旷达，袁耽俊迈。苏武持节，郑众不拜。<br>　　郭巨将坑，董永自卖。仲连蹈海，范蠡泛湖。文宝缉柳，<br>　　温舒截蒲。伯道无儿，嵇绍不孤。绿珠坠楼，文君当垆。<br>　　伊尹负鼎，甯戚叩角。赵壹坎壈，颜驷蹇剥。龚遂劝农，<br>　　文翁兴学。晏御扬扬，五鹿岳岳。萧朱结绶，王贡弹冠。<br>　　庞统展骥，仇览栖鹰。葛亮顾庐，韩信升坛。王褒柏惨，<br>　　闵损衣单。蒙恬制笔，蔡伦造纸。孔伋缊袍，祭遵布被。<br>　　周公握发，蔡邕倒屣。王敦倾室，纪瞻出妓。暴胜持斧，<br>　　张纲埋轮。灵运曲笠，林宗折巾。屈原泽畔，渔父江滨。<br>　　魏勃扫门，潘岳望尘。京房推律，翼奉观性。甘宁奢侈，<br>　　陆凯贵盛。干木富义，於陵辞聘。元凯传癖，伯英草圣。<br>　　冯异大树，千秋小车。漂母进食，孙钟设瓜。壶公谪天，<br>　　蓟训历家。刘玄刮席，晋惠闻蟆。伊籍一拜，郦生长揖。<br>　　马安四至，应璩三入。郭解借交，朱家脱急。虞延克期，<br>　　盛吉垂泣。豫让吞炭，鉏麑触槐。阮孚蜡屐，祖约好财。<br>　　初平起石，左慈掷杯。武陵桃源，刘阮天台。王俭坠车，<br>　　褚渊落水。季伦锦障，春申珠履。甄后出拜，刘桢平视。<br>　　胡嫔争摴，晋武伤指。石庆数马，孔光温树。翟汤隐操，<br>　　许询胜具。优旃滑稽，落下历数。曼容自免，子平毕娶。<br>　　师旷清耳，离娄明目。仲文照镜，临江折轴。栾巴噀酒，<br>　　偃师舞木。德润佣书，君平卖卜。叔宝玉润，彦辅冰清。<br>　　卫后发鬒，飞燕体轻。玄石沈湎，刘伶解酲。赵胜谢sB，<br>　　楚庄绝缨。恶来多力，飞廉善走。赵孟疵面，田骈天口。<br>　　张凭理窟，裴頠谈薮。仲宣独步，子建八斗。广汉钩距，<br>　　弘羊心计。卫青拜幕，去病辞第。郦寄卖友，纪信诈帝。<br>　　济叔不痴，周兄无慧。虞卿担簦，苏章负笈。南风掷孕，<br>　　商受bw涉。广德从桥，君章拒猎。应奉五行，安世三箧。<br>　　相如题柱，终军弃繻。孙晨槁席，原宪桑枢。端木辞金，<br>　　钟离委珠。季札挂剑，徐稚致刍。朱云折槛，申屠断鞅。<br>　　卫玠羊车，王恭鹤氅。管仲随马，苍舒称象。丁兰刻木，<br>　　伯瑜泣杖。陈逵豪爽，田方简傲。黄向访主，陈寔遗盗。<br>　　庞俭凿井，阴方祀灶。韩寿窃香，王濛市帽。句践投醪，<br>　　陆抗尝药。孔愉放龟，张颢堕鹊。田豫俭素，李恂清约。<br>　　义纵攻剽，周阳暴虐。孟阳掷瓦，贾氏如皋。颜回箪瓢，<br>　　仲蔚蓬蒿。糜竺收资，桓景登高。雷焕送剑，吕虔佩刀。<br>　　老莱斑衣，黄香扇枕。王祥守奈，蔡顺分椹。淮南食时，<br>　　左思十稔。刘惔倾酿，孝伯痛饮。女娲补天，长房缩地。<br>　　季珪士首，长孺国器。陆玩无人，贾诩非次。何晏神伏，<br>　　郭奕心醉。常林带经，高凤漂麦。孟嘉落帽，庾凯堕帻。<br>　　龙逢板出，张华台坼。董奉活燮，扁鹊起虢。寇恂借一，<br>　　何武去思。韩子孤愤，梁鸿五噫。蔡琰辨琴，王粲覆棋。<br>　　西门投巫，何谦焚祠。孟尝还珠，刘昆反火。姜肱共被，<br>　　孔融让果。端康相代，亮陟隔坐。赵伦鶹怪，梁孝牛祸。<br>　　桓典避马，王尊叱驭。晁错峭直，赵禹廉倨。亮遗巾帼，<br>　　备失匕箸。张翰适意，陶潜归去。魏储南馆，汉相东阁。<br>　　楚元置醴，陈蕃下榻。广利泉涌，王霸冰合。孔融坐满，<br>　　郑崇门杂。张堪折辕，周镇漏船。郭伋竹马，刘宽蒲鞭。<br>　　许史侯盛，韦平相延。雍伯种玉，黄寻飞钱。王允千里，<br>　　黄宪万顷。虞en才望，戴渊锋颖。史鱼黜殡，子囊城郢。<br>　　戴封积薪，耿恭拜井。汲黯开仓，冯驩折券。齐景驷千，<br>　　何曾食万。顾荣锡炙，田文比饭。稚珪蛙鸣。彦伦鹤怨。<br>　　廉颇负荆，须贾擢发。孔翊绝书，申嘉私谒。渊明把菊，<br>　　真长望月。子房取履，释之结袜。郭丹约关，祖逖誓江。<br>　　贾逵问事，许慎无双。娄敬和亲，白起坑降。萧史凤台，<br>　　宋宗鸡窗。王阳囊衣，马援薏苡。刘整交质，五伦十起。<br>　　张敞画眉，谢鲲折齿。盛彦感螬，姜诗跃鲤。宗资主诺，<br>　　成瑨坐啸。伯成辞耕，严陵去钓。董遇三馀，谯周独笑。<br>　　将闾仰天，王凌呼庙。二疏散金，陆贾分橐。慈明八龙，<br>　　祢衡一鹗。不占陨车，子云投阁。魏舒堂堂，周舍谔谔。<br>　　无盐如漆，姑射若冰。邾子投火，王思怒蝇。符朗皂白，<br>　　易牙淄渑。周勃织薄。灌婴贩缯。马良白眉，阮籍青眼。<br>　　黥布开关，张良烧栈。陈遗饭感，陶侃酒限。楚昭萍实，<br>　　束晰竹简。曼倩三冬，陈思七步。刘宠一钱，廉范五袴。<br>　　氾毓字孤，郗鉴吐哺。苟弟转酷，严母扫墓。洪乔掷水，<br>　　陈泰挂壁。王述忿狷。荀粲惑溺。宋女愈谨，敬姜犹绩。<br>　　鲍照篇翰，陈琳书檄。浩浩万古，不可备甄。芟繁摭华，<br>　　尔曹勉旃。<br>第八百八十二卷
◎卷.1【宗庙九德之歌辞】褚亮<br>　　皇祖诞庆，于昭于天。积德斯远，茂攸绪先。<br>　　维文应历，神武弘宣。肇迹□水，成功坂泉。<br>　　道光覆载，声穆吉先。式备牺象，用□牲牷。<br>　　礼终九献，乐展四悬。神贶景福，遐哉永年。
◎卷.2【太庙祼地歌辞】陈叔达<br>　　清庙既祼，郁鬯推礼。大哉孝思，严恭祖祢。<br>　　龙衮以祭，鸾刀思启。发德朱弦，升歌丹陛。<br>　　遥享粢盛，堂斟况齐。降福穰穰，来仪济济。
◎卷.3【阶前石竹】王绩<br>　　上天布甘雨，万物咸均平。自顾微且贱，亦得蒙滋荣。<br>　　萋萋结绿枝，晔晔垂朱英。常恐零露降，不得全其生。<br>　　叹息聊自思，此生岂我情。昔我未生时，谁者令我萌。<br>　　弃置勿重陈，委化何所营。
◎卷.4【九月九日】崔善为<br>　　九日重阳节，三秋季月残。菊花催晚气，萸房辟早寒。<br>　　霜浓鹰击远，雾重雁飞难。谁忆龙山外，萧条边兴阑。
◎卷.5【奉和九月九日应制】许敬宗<br>　　爽气申时豫，临秋肆武功。太液荣光发，曾城佳气融。<br>　　紫霄寒暑丽，黄山极望通。讲艺遵先fN，睹德畅宸衷。<br>　　鹫岭飞夏服，娥魄乱雕弓。汗浃镳流赭，尘生埒散红。<br>　　饮羽惊开石，中叶遽凋丛。雁殚云路静，乌坠日轮空。<br>　　九流参广宴，万宇抃恩隆。
◎卷.6【奉和守岁应制】许敬宗<br>　　玉琯移玄序，金奏赏彤闱。祥鸾歌里转，春燕舞前归。<br>　　寿爵传三礼，灯枝丽九微。运广薰风积，恩深湛露晞。<br>　　送寒终此夜，延宴待晨晖。
◎卷.7【凌晨】卢照邻<br>　　日掩鸿都夕，河低乱箭移。虫飞明月户，鹊绕落花枝。<br>　　兰襟帐北壑，玉匣鼓文漪。闻有啼莺处，暗幄晓云披。
◎卷.8【登北固山】宋之问<br>　　京镇周天险，东南作北关。埭横江曲路，戍入海中山。<br>　　望越心初切，思秦鬓已斑。空怜上林雁，朝夕待春还。
◎卷.9【陪群公登箕山赋得群字】宋之问<br>　　许由去已远，冥莫见幽坟。世薄人不贵，兹山唯白云。<br>　　宁知三千岁，复有尧为君。时佐激颓俗，登箕挹清芬。<br>　　高节虽旦暮，邈与洪崖群。
◎卷.10【人日兼立春小园宴】苏颋<br>　　黄山积高次，表里望京邑。白日最灵朝，登攀尽原隰。<br>　　年灰律象动，阳气开迎入。烟霭长薄含，临流小溪涩。<br>　　宾朋莫我弃，词赋当春立。更与韶物期，不孤东园集。
◎卷.11【和黄门舅十五夜作】苏颋<br>　　闻君陌上来，歌管沸相催。孤月连明照，千灯合暗开。<br>　　宝装游骑出，香绕看车回。独有归闲意，春庭伴落梅。
◎卷.12【登绵州富乐山别李道士策】薛曜<br>　　珠阙昆山远，银宫涨海悬。送君从此路，城郭几千年。<br>　　云雾含丹景，桑麻覆细田。笙歌未尽曲，风驭独泠然。
◎卷.13【九城寻山水】薛曜<br>　　菊浦桃源瞰九城，鸾歌凤啸忽将迎。千岩杂树云霞色，<br>　　百道流泉风雨声。上客由来轩盖重，幽人自觉薜萝轻。<br>　　疑是昔年栖息地，山中日暮有馀情。
◎卷.14【邙山古意】薛曜<br>　　昔掩佳城路，曾惊壑易迁。今接宜都里，翻疑海作田。<br>　　镂鼎名应大，生金字不传。风飙吹白日，罗绮拭黄泉。<br>　　象凤笙留国，成龙剑上天。长乐移新垄，咸阳失旧阡。<br>　　川流徒漫漫，神理竟绵绵。伫见飞来鹤，沈嗟不学仙。
◎卷.15【凤阁南厅槐树半生死虽遇阳和终呈枯朽…缘情率尔为咏】李怀远<br>　　庭槐岁月深，半死尚抽心。叶少宁障日，枝疏不碍禽。<br>　　帷幄谅无取，栋梁非所任。愧在龙楼侧，羞处凤池阴。<br>　　未能辞雨露，犹得款衣簪。惜悲生意尽，空馀古木吟。
◎卷.16【和九月九日登慈恩寺浮图应制】赵彦伯<br>　　出豫垂佳节，凭高陟梵宫。皇心满尘界，佛迹现虚空。<br>　　日月宜长寿，天人得大通。喜闻题宝偈，受记莫由同。
◎卷.17【秋夜巫山】乔备<br>　　巫峡裴回雨，阳台淡荡云。江山空窈窕，朝暮自纷氲。<br>　　萤色寒秋露，猿啼清夜闻。谁怜梦魂远，肠断思纷纷。
◎卷.18【晦日与卢舍人同诣补阙城南林园】孙逖<br>　　芳年正月晦，假日早朝回。欲尽三春赏，还钦二阮才。<br>　　柳迎郊骑入，花近□庭开。宛是人寰外，真情寓物来。
◎卷.19【赠刘蓝田（一作王维诗）】卢象<br>　　篱中犬迎吠，出屋候柴扉。岁晏输井税，山村人暮归。<br>　　晚田始家食，馀布成我衣。对此能无事，劳君问是非。
◎卷.20【清明日青龙寺上方（得多字）】刘长卿<br>　　上方偏可适，季月况堪过。远近人都至，东西山色多。<br>　　夕阳留径草，新叶变庭柯。已度清明节，春愁如客何。
◎卷.21【羽山】萧颖士<br>　　九山方荡潏，三考伫良材。夏祖何屯圮，迁殛此山隈。<br>　　空馀下泉客，谁复辨黄能。
◎卷.22【游马耳山】萧颖士<br>　　兹山表东服，远近瞻其名。合沓尽溟涨，浑浑连太清。<br>　　我来疑初伏，幽路无炎精。流水出溪尽，覆萝摇风轻。<br>　　高深变气候，俯仰暮天晴。入谷烟雨润，登崖云日明。<br>　　乾坤正含养，种植总滋荣。草树皆秀色，雏麋乱新声。<br>　　攀岩挹桂髓，洞穴拾瑶英。此地隐微径，何人得长生。<br>　　宿心尚葛许，弥愿栖蓬瀛。太息宦名路，迟回忠孝情。<br>　　还丹昧远术，养素惭幽贞。安得从此去，悠然升玉京。
◎卷.23【□□□赵载同游焦湖夜归作】萧颖士<br>　　□□将泽国，淜腾迎淮甸。东江输大江，别流从此县。<br>　　仙尉俯胜境，轻桡恣游衍。自公暇有馀，微尚得所愿。<br>　　拈引间翰墨，风流尽欢宴。稍移井邑闲，始悦登眺便。<br>　　遥岫逢应接，连塘乍回转。划然气象分，万顷行可见。<br>　　波中峰一点，云际帆千片。浩叹无端涯，孰知蕴虚变。<br>　　往游信不厌，毕景方未还。兰□烟霭里，延缘蒲稗间。<br>　　势随风潮远，心与□□闲。回见出浦月，雄光射东关。<br>　　悠然蓬壶事，□□□衰颜。安得傲吏隐，弥年寓兹山。
◎卷.24【龙兴观金箓建醮（景龙二年）】王翰<br>　　泰山岩岩兮凌紫氛，中有群仙兮乘白云，<br>　　陈金荐璧兮□□□。
◎卷.25【山中松】张鼎<br>　　枝耸碧云端，根侵藓壁盘。几经良匠顾，犹作散材看。<br>　　雪积花开少，风多子落干。空存后凋色，岁晚出林峦。
◎卷.26【庭前晚花开】李白<br>　　西王母桃种我家，三千阳春始一花。<br>　　结实苦迟为人笑，攀折唧唧长咨嗟。
◎卷.27【汉州王大录事宅作】杜甫<br>　　南溪老病客，相见下肩舆。近发看乌帽，催莼煮白鱼。<br>　　宅中平岸水，身外满床书。忆尔才名叔，含凄意有馀。
◎卷.28【田家作】皇甫冉<br>　　卧见高原烧，闲寻空谷泉。土膏消腊后，麦陇发春前。<br>　　药验桐君录，心齐庄子篇。荒村三数处，衰柳百馀年。<br>　　好就山僧去，时过野舍眠。汲流宁厌远，卜地本求偏。<br>　　向子谙樵路，陶家置黍田。雪峰明晚景，风雁急寒天。<br>　　且复冠名鹖，宁知冕戴蝉。问津夫子倦，荷蓧丈人贤。<br>　　顾物皆从尔，求心正傥然。稽康懒慢性，只自恋风烟。
◎卷.29【寄刘方平】皇甫冉<br>　　十年不出蹊林中，一朝结束甘从戎。严子持竿心寂历，<br>　　寥落荒篱遮旧宅。终日碧湍声自喧，暮秋黄菊花谁摘。<br>　　每望南峰如对君，昨来不见多黄云。石径幽人何所在，<br>　　玉泉疏钟时独闻。与君从来同语默，岂是悠悠但相识。<br>　　天畔三秋空复情，袖中一字无由得。世人易合复易离，<br>　　故交弃置求新知。叹息青青长不改，岁寒霜雪贞松枝。
◎卷.30【和中丞奉使承恩，还终南旧居】皇甫冉<br>　　轩车寻旧隐，宾从满郊园。萧散烟霞兴，殷勤故老言。<br>　　谢公山不改，陶令菊犹存。苔藓侵垂钓，松篁长闭门。<br>　　风霜清吏事，江海谕君恩。祗召趋宣室，沉冥在一论。
◎卷.31【送令狐明府】皇甫冉<br>　　行当腊候晚，共惜岁阴残。闻道巴山远，如何蜀路难。<br>　　荒林藏积雪，乱石起惊湍。君有亲人术，应令劳者安。
◎卷.32【同韩给事观毕给事画松石】皇甫冉<br>　　海峤微茫那得到，楚关迢递心空忆。夕郎善画岩间松，<br>　　远意幽姿此何极。千条万叶纷异状，虎伏螭盘争劲力。<br>　　扶疏半映晚天青，凝澹全和曙云黑。烟笼月照安可道，<br>　　雨湿风吹未曾息。能将积雪辨晴光，每与连峰作寒色。<br>　　龙楼不竞繁花吐，骑省偏宜遥夜直。罗浮道士访移来，<br>　　少室山僧旧应识。掖垣深沈昼无事，终日亭亭在人侧。<br>　　古槐衰柳宁足论，还对罘罳列行植。
◎卷.33【送从侄栖闲律师】皇甫冉<br>　　能知出世法，讵有在家心。南院开门送，东山策杖寻。<br>　　经年期故里，及夏到空林。念远长劳望，朝朝草色深。
◎卷.34【舟中送李观】皇甫冉<br>　　江南近别亦依依，山晚川长客伴稀。<br>　　独坐相思计行日，出门临水望君归。
◎卷.35【敕移橘栽】张彪<br>　　南橘北为枳，古来岂虚言。徙植期不变，阴阳感君恩。<br>　　枝条皆宛然，本土封其根。及时望栽种，万里绕花园。<br>　　滋味岂圣心，实以忧黎元。暂劳致力重，永感贡献烦。<br>　　是嗟草木类，禀异于乾坤。愿为王母桃，千岁奉至尊。<br>第八百八十三卷
◎卷.1【晚霁登王六东阁】严维<br>　　试上江楼望，初逢山雨晴。连空青嶂合，向晚白云生。<br>　　俊美要殊观，萧条见远情。情来不可极，日暮水流清。
◎卷.2【曲龙山歌】顾况<br>　　曲龙丈人冠藕花，其颜色映光明砂。玉绳金枝有通籍，<br>　　五岳三山如一家。遥指丛霄沓灵岛，岛中晔晔无凡草。<br>　　九仙傲倪折五芝，翠凤白麟回异道。石台石镜月长明，<br>　　石洞石桥连上清。人间妻子见不识，拍云挥手升天行。<br>　　摩天截汉何潇洒，四石五云更上下。下方小兆更拜焉，<br>　　愿得骑云作车马。<br>　　子欲居九夷，乘桴浮于海。圣人之意有所在，<br>　　曲龙何在在海中。石室玉堂窅玲珑，其下琛怪之所产，<br>　　其上灵栖复无限。无风浪顶高屋脊，有风天晴翻海眼。<br>　　愿逐刚风骑吏旋，起居按摩参寥天。凤凰颊骨流珠佩，<br>　　孔雀尾毛张翠盖。下看人界等虫沙，夜宿层城阿母家。
◎卷.3【柳宜城鹊巢歌】顾况<br>　　相公宅前杨柳树，野鹊飞来复飞去。东家斫树枝，<br>　　西家斫树枝。东家西家斫树枝，发遣野鹊巢何枝。<br>　　相君处分留野鹊，一月生得三个儿。相君长命复富贵，<br>　　口舌贫穷徒尔为。
◎卷.4【道该上人院石竹花歌】顾况<br>　　道该房前石竹丛，深浅紫，深浅红。婵娟灼烁委清露，<br>　　小枝小叶飘香风。上人心中如镜中，永日垂帘观色空。
◎卷.5【九日】耿湋<br>　　九日强游登藻井，发稀那敢插茱萸。横空过雨千峰出，<br>　　大野新霜万壑铺。更望尊中菊花酒，殷勤能得几回沽。
◎卷.6【青阳馆望九子山】窦叔向<br>　　苍翠岧峣上碧天，九峰遥落县门前。毫芒映日千重树，<br>　　涓滴垂空万丈泉。武帝南游曾驻跸，始皇东幸亦祈年。<br>　　云祠绝迹终难访，唯有猿声到客边。
◎卷.7【青出蓝】王季友1<br>　　芳蓝滋匹帛，人力半天经。浸润加新气，光辉胜本清。<br>　　还同冰出水，不共草为萤。翻覆衣襟上，偏知造化灵。
◎卷.8【皇帝移晦日为中和节】王季友1<br>　　皇心不向晦，改节号中和。淑气同风景，嘉名别咏歌。<br>　　湔裙移旧俗，赐尺下新科。历象千年正，酺醵四海多。<br>　　花随春令发，鸿度岁阳过。天地齐休庆，欢声欲荡波。
◎卷.9【送刘南史往杭州拜觐别驾叔】刘商<br>　　兄弟飘零自长年，见君眉白转相怜。清扬似玉须勤学，<br>　　富贵由人不在天。万里榛芜迷旧国，两河烽火复相连。<br>　　林中若使题书信，但问漳滨访客船。
◎卷.10【和汴州令狐相公白菊】杨巨源<br>　　兔园春欲尽，别有一丛芳。直似穷阴雪，全轻向晓霜。<br>　　凝晖侵桂魄，晶彩夺萤光。素萼迎风舞，银房泫露香。<br>　　水晶帘不隔，云母扇韬铓。纨袖呈瑶瑟，冰容启玉堂。<br>　　今来碧油下，知自白云乡。留此非吾土，须移凤沼傍。
◎卷.11【赠陈判官求子花诗（魏府出此物）】杨巨源<br>　　油地轻绡碧且红，须怜纤手是良工。能生丽思千花外，<br>　　善点秾姿五彩中。子细传看临霁景，殷勤持赠及春风。<br>　　若将江上迎桃叶，一帖何妨锦绣同。
◎卷.12【同诸公过福先寺律院宣上人房】欧阳詹<br>　　律座下朝讲，昼门犹掩关。叨同静者来，正值高云闲。<br>　　寂尔方丈内，莹然虚白间。千灯智慧心，片玉清羸颜。<br>　　松色落深井，竹阴寒小山。晤言流曦晚，惆怅归人寰。
◎卷.13【城西别元九】白居易<br>　　城西三月三十日，别友辞春两恨多。<br>　　帝里却归犹寂寞，通州独去又如何。
◎卷.14【陈家紫藤花下赠周判官】白居易<br>　　藤花无次第，万朵一时开。不是周从事，何人唤我来。
◎卷.15【游小洞庭】白居易<br>　　湖山上头别有湖，芰荷香气占仙都。夜含星斗分乾象，<br>　　晓映雷云作画图。风动绿蘋天上浪，鸟栖寒照月中乌。<br>　　若非神物多灵迹，争得长年冬不枯。
◎卷.16【伤蔡处士】杨衡<br>　　箧中遗草是琅玕，对此令人洒泪看。三径尚疑行迹在，<br>　　数萤犹自映书残。晨光不借泉门晓，暝色空添陇树寒。<br>　　欲问皇天天更远，有才无命说应难。
◎卷.17【奉使过石门瀑布】丘丹<br>　　溪上望悬泉，耿耿云中见。披榛上岩巘，绝壁正东面。<br>　　千仞泻联珠，一潭喷飞霰。嵯潨满山响，坐觉炎氛变。<br>　　照日类虹蜺，从风似绡练。灵奇既天造，惜处穷海甸。<br>　　吾祖昔登临，谢公亦游衍。王程惧淹泊，下磴空延眷。<br>　　千里雷尚闻，峦回树葱蒨。奔波恭贱役，探讨愧前彦。<br>　　永欲洗尘缨，终当惬兹愿。
◎卷.18【秋夕宿石门馆】丘丹<br>　　暝从石门宿，摇落四岩空。潭月漾山足，天河泻涧中。<br>　　杉松寒似雨，猿鸟夕惊风。独卧不成寐，苍然想谢公。
◎卷.19【庐山瀑布】张碧<br>　　谁将织女机头练，贴出青山碧云面。造化工夫不等闲，<br>　　剪破澄江凝一片。怪来洞口流呜咽，怕见三冬昼飞雪。<br>　　石镜无光相对愁，漫漫顶上沉秋月。争得阳乌照山北，<br>　　放出青天豁胸臆。黛花新染插天风，蓦吐中心烂银色。<br>　　五月六月暑云飞，阁门远看澄心机。参差碎碧落岩畔，<br>　　梅花乱摆当风散。
◎卷.20【林书记蔷薇】张碧<br>　　东风折尽诸花卉，是个亭台冷如水。黄鹂舌滑跳柳阴，<br>　　教看蔷薇吐金蕊。双成涌出琉璃宫，天香阔罩红熏笼。<br>　　西施晓下吴王殿，乱抛娇脸新匀浓。瑶姬学绣流苏幔，<br>　　绿夹殷红垂锦段。炎洲吹落满汀云，阮瑀庭前装一半。<br>　　醉且书怀还复吟，蜀笺影里霞光侵。秦娥晚凭栏干立，<br>　　柔枝坠落青罗襟。殷勤无波绿池水，为君作镜开妆蕊。
◎卷.21【答友人新栽松】张碧<br>　　石门新长青龙髯，虬身宛转云光黏。闻君爱我幽崖前，<br>　　十株五株寒霜天。越溪老僧头削雪，曾云手植当庭月。<br>　　三十年来遮火云，凉风五月生空门。愿君栽于清涧泉，<br>　　贞姿莫迓夭桃妍。□□易开还易落，贞姿郁郁长依然。<br>　　山童懒上孤峰巅，当窗划破屏风烟。
◎卷.22【金钱花】陈翥<br>　　袅露牵风夹瘦莎，一星星火遍窠窠。<br>　　闲门永巷新秋里，幸不伤廉莫怕多。<br>　　古藓寒芜让品流，小斋多谢伴清幽。<br>　　若教夷甫门前种，也是无多过一秋。
◎卷.23【山居雨霁即事】长孙佐辅<br>　　结茅苍岭下，自与喧卑隔。况值雷雨晴，郊原转岑寂。<br>　　出门看反照，绕屋残溜滴。古路绝人行，荒陂响蝼蝈。<br>　　篱崩瓜豆蔓，圃壤牛羊迹。断续古祠鸦，高低远村笛。<br>　　喜闻东皋润，欲往未通屐。杖策试危桥，攀萝瞰苔壁。<br>　　邻翁夜相访，缓酌聊跂石。新月出污尊，浮云在中舄。<br>　　常隳腐儒操，谬习经邦画。有待时未知，非关慕沮溺。
◎卷.24【秋日登山】长孙佐辅<br>　　逐胜不怯寒，秋山闲独登。依稀小径通，深处逢来僧。<br>　　侧石拥寒溜，欹松悬古藤。明书问知友，兴咏将谁能。
◎卷.25【自京师将赴黔南】窦巩<br>　　风雨荆州二月天，问人须雇峡中船。<br>　　西南一望云和水，犹道黔南有四千。
◎卷.26【中秋夜洞庭圆月】姚合<br>　　素月闲秋景，骚人泛洞庭。沧波正澄霁，凉叶未飘零。<br>　　练彩凝葭菼，霜容静杳冥。晓栖河畔鹤，宵映渚边萤。<br>　　圆彩含珠魄，微飚发桂馨。谁怜采蘋客，此夜宿孤汀。
◎卷.27【濉阳行】李涉<br>　　黄昏日暮驱羸马，夜宿濉阳烽火下。此地新经杀戮来，<br>　　墟落无烟空碎瓦。层冰塞断隋朝水，一道银河贯千里。<br>　　愁心翻覆梦难成，病仆呻吟呼不起。泗水三千招义军，<br>　　本是征战邀殊勋。十年麾下蓄壮气，一朝此地为愁人。<br>　　昨日太阳回照烛，转见天心重含育。早晚东风的发生，<br>　　古堤春草年年绿。
◎卷.28【六叹（集已载三首）】李涉<br>　　蓬莱岛边采珠客，西望人寰星汉隔。千重叠浪耸云高，<br>　　万里平沙连月白。海中洞穴寻难极，水底鲛人半相识。<br>　　玄蚌初开影暂明，骊龙欲近威难逼。辛苦风涛白首期，<br>　　得珠却恨求珠时。隋侯殁世几千载，只今薄俗空嗤嗤。<br>　　燕王爱贤筑金台，四方豪俊承风来。秦王烧书杀儒客，<br>　　肘腋之中千里隔。去年八月幽并道，昭王陵边哭秋草。<br>　　今年二月游函关，秦家城外悲河山。河上山边车马路，<br>　　残日青烟五陵树。<br>　　关东病儒客梁城，五岁十回逢乱兵。烧人之家食人肉，<br>　　狼虎炽心都未足。城里愁云不开城，城头野草春还绿。<br>　　五十馀年忠烈臣，临难守节羞谋身。堂上英髦沉白刃，<br>　　门前舆隶乘朱轮。千古伤心汴河水，阴天落日悲风起。
◎卷.29【却归巴陵途中走笔寄唐知言】李涉<br>　　去年腊月来夏口，黑风白浪打头吼。橹声轧轧摇不前，<br>　　看他撩乱张帆走。逾月始到鹦鹉洲，呜呜暮角喧城头。<br>　　逡巡未得见官长，梦寝但觉生愁忧。军中贤倅李监察，<br>　　人马晓来兼手札。教令参谒礼数全，头头要处相称掣。<br>　　唐氏一门今五龙，声华殷殷皆如钟。就中十一最年少，<br>　　别有俊气横心胸。巧缀五言才刮骨，却怕柱天身硉矹。<br>　　后辈无劳续出头，坳塘不合窥溟渤。君家三兄旧山侣，<br>　　方寸久来常许与。不觉淹留两月馀，风光漫烂生洲渚。<br>　　宇文文学儒家子，竹绕书斋花映水。醉舞狂歌此地多，<br>　　有时酩酊扶还起。猥蒙方伯怜饥贫，假名许得陪诸宾。<br>　　酒家债负有填日，恣意颇敢排青缗。余瞿二家同爱客，<br>　　园蔬任遣奴人摘。野狐泉头银叶方，一别十年今再觌。<br>　　更有风流歙奴子，能将盘帕来欺尔。白马青袍豁眼明，<br>　　许他真是查郎髓。良会芳时难再来，隙光电影长相催。<br>　　扁舟惆怅人南去，目断江天凡几回。
◎卷.30【山中五无奈何（诗一首见本集，题止山中二字）】李涉<br>　　无奈落叶何，纷纷满衰草。疾来无气力，拥户不能扫。<br>　　欲访云外人，都迷上山道。<br>　　无奈涧水何，喧喧夜鸣石。疏林透斜月，散乱金光滴。<br>　　欲访涧底人，路穷潭水碧。<br>　　无奈阿鼎何，娇啼索梨栗。柴门正风雨，千向千回出。<br>　　欲识老病心，赖渠将过日。<br>　　无奈梅花何，满岩光似雪。春风总未至，独自惊时节。<br>　　欲见惆怅心，又看花上月。
◎卷.31【江南杂题】张祜<br>　　积潦池新涨，颓垣址旧高。怒蛙横饱腹，斗雀堕轻毛。<br>　　碧瘦三棱草，红鲜百叶桃。幽栖日无事，痛饮读离骚。
◎卷.32【赋得福州白竹扇子（探得轻字）】张祜<br>　　金泥小扇谩多情，未胜南工巧织成。藤缕雪光缠柄滑，<br>　　篾铺银薄露花轻。清风坐向罗衫起，明月看从玉手生。<br>　　犹赖早时君不弃，每怜初作合欢名。
◎卷.33【润州杨别驾宅送蒋侍御收兵归扬州】张祜<br>　　冷气清金虎，兵威壮铁冠。扬旌川色暗，吹角水风寒。<br>　　人对辎輧醉，花垂睥睨残。羡归丞相阁，空望旧门阑。
◎卷.34【观泗州李常侍打球】张祜<br>　　日出树烟红，开场画鼓雄。骤骑鞍上月，轻拨镫前风。<br>　　斗转时乘势，旁捎乍迸空。等来低背手，争得旋分騣。<br>　　远射门斜入，深排马迥通。遥知三殿下，长恨出征东。
◎卷.35【闲居】张祜<br>　　僻巷新苔遍，空庭弱柳垂。井栏防稚子，盆水试鹅儿。<br>　　喜客加笾食，邀僧长路棋。未能抛世事，除此更何为。<br>第八百八十四卷
◎卷.1【渡吴江】杜牧<br>　　堠馆人稀夜更长，姑苏城远树苍苍。江湖潮落高楼迥，<br>　　河汉秋归广殿凉。月转碧梧移鹊影，露低红草湿萤光。<br>　　文园诗侣应多思，莫醉笙歌掩华堂。
◎卷.2【元日观朝】厉玄<br>　　玉座临新岁，朝盈万国人。火连双阙晓，仗列五门春。<br>　　瑞雪销鸳瓦，祥光在日轮。天颜不敢视，称庆拜空频。
◎卷.3【六月】赵璜<br>　　六月火云散，蝉声鸣树梢。秋风岂便借，客思已萧条。<br>　　倾国三年别，烟霞一路遥。行人断消息，更上灞陵桥。
◎卷.4【樊川寒食】喻凫<br>　　新松□绿草，古柏翳黄沙。珮珂客惊鸟，绮罗人间花。<br>　　蹙尘南北马，碾石去来车。川晚悲风动，坟前碎纸斜。
◎卷.5【芍药】潘咸<br>　　闲来竹亭赏，赏极蕊珠宫。叶已尽馀翠，花才半展红。<br>　　媚欺桃李色，香夺绮罗风。每到春残日，芳华处处同。
◎卷.6【晚步】刘得仁<br>　　野步晚悠悠，山光澹早秋。远空沦日脚，多稼没人头。<br>　　古木蝉齐噪，深塍水慢流。幽居回不近，秋策却堪愁。
◎卷.7【村晚闲步】刘得仁<br>　　缓步出居处，过原边雁行。夕阳投草木，远水映苍茫。<br>　　野寺同蟾宿，云溪劚药尝。萧条霜景暮，极目尽堪伤。
◎卷.8【冬日题兴善寺崔律师院孤松】刘得仁<br>　　为此疏名路，频来访远公。孤标宜雪后，每见忆山中。<br>　　静影生幽藓，寒声入迥空。何年植兹地，晓夕动清风。
◎卷.9【题新栽小松】刘得仁<br>　　满庭萧飒皆凡木，岂得飕飗似石溪。雪夜枝柯疑画出，<br>　　月中长短共人齐。未知何日干天及，恐到秋来被鹤栖。<br>　　却向旧山寻得处，白云根蕟觅应迷。
◎卷.10【栽松】刘得仁<br>　　翠色凛空庭，披衣独绕行。取从山顶嶮，栽得道心生。<br>　　未弱幽泉韵，焉论别木声。霜天残月在，转影入池清。
◎卷.11【十日菊】薛莹<br>　　昨日尊前折，万人酣晓香。今朝篱下见，满地委残阳。<br>　　得失片时痛，荣枯一岁伤。未将同腐草，犹更有重霜。
◎卷.12【赴南巴留别苏台知己】贾岛<br>　　人过梅岭上，岁岁北风寒。落日孤舟去，青山万里看。<br>　　猿声湘水静，草色洞庭宽。已料生涯事，只应持钓竿。
◎卷.13【红蔷薇】庄南杰<br>　　九天碎霞明泽国，造化工夫潜剪刻。翠叶长眉约细枝，<br>　　殷红短刺钩春色。明日当楼晚香歇，金带盘空已成结。<br>　　谢豹声催麦陇秋，熏风吹落猩猩血。
◎卷.14【晓歌】庄南杰<br>　　鹍鸡哭树星河转，海上金乌翅如电。嫦娥敛发绾云头，<br>　　玉女舒霞织天面。九土厨烟满城邑，商洛陇头车马急。<br>　　魏宫钟动绣窗明，梦娥惊对残灯立。
◎卷.15【春草歌】庄南杰<br>　　漠漠绵绵几多思，无言领得春风意。花裁小锦绣晴空，<br>　　叶抽碧簟铺平地。含芳吊影争芬敷，绕云恨起山蘼芜。<br>　　离人不忍到此处，泪娥滴尽双真珠。
◎卷.16【古松歌】庄南杰<br>　　山上山下松，森沈翠盖烟。龟鳞犀甲锁支体，<br>　　泉声雨脚洗春风。深碧麈尾扫冥濛，浅黄龙腹盘穹崇。<br>　　拏天攫地数千尺，恐作云雨归维嵩。维嵩成大厦，<br>　　莫遣邂逅逢樵者。
◎卷.17【蒲中霁后晚望】薛能<br>　　河边霁色无人见，身带春风立岸头。<br>　　浊水茫茫有何意，日斜还向古蒲州。
◎卷.18【龙门八韵】薛能<br>　　河浸华夷阔，山横宇宙雄。高波万丈泻，夏禹几年功。<br>　　川迸晴明雨，林生旦暮风。人看翻进退，鸟性断西东。<br>　　气逐云归海，声驱石落空。近身毛乍竖，当面语难通。<br>　　沸沫归何处，盘涡傍此中。从来化鬐者，攀去路应同。
◎卷.19【新雪】薛能<br>　　细落粗和忽复繁，顿清朝市不闻喧。天迷皓色风何乱，<br>　　地湿春泥土半翻。香暖会中怀岳寺，樵鸣村外想家园。<br>　　闲吟只爱煎茶澹，斡破平光向近轩。
◎卷.20【送判官赴京】薛能<br>　　阙下情偏已绝稀，天涯身远复相依。庭花每对从容落，<br>　　夜烛多同笑语归。君子是行应柏署，鄙人何望即柴扉。<br>　　青云若遇交亲话，白璧无心待发挥。
◎卷.21【溪东岑望天都山】朱景玄<br>　　目望浮山丘，梯云上东岑。群峰争入冥，巉巉生太阴。<br>　　昔贤此升仙，结构穷耸深。未晓日先照，当昼色半沉。<br>　　风泉雪霜飞，云树琼玉林。大道非闭隔，无路不可寻。<br>　　窥镜澄夙虑，望坛起敬心。一从呼子安，永绝金玉音。
◎卷.22【夜行次东关逢魏扶东归】许浑<br>　　南北断蓬飘，长亭酒一瓢。残云归太华，疏雨过中条。<br>　　树色随关迥，河声入塞遥。劳歌此分首，风急马萧萧。
◎卷.23【南游湘汉寄友人】李频<br>　　南去远三京，三湘五月行。巴江雪水下，楚泽火云生。<br>　　向野聊中饮，乘凉探暮程。离怀不可说，已近峡猿声。
◎卷.24【送刘山人归洞庭】李频<br>　　却共孤云去，高眠最上峰。半湖乘早月，中路入疏钟。<br>　　秋尽虫声急，夜深山雨重。当时同隐者，分得几株松。
◎卷.25【早发】李郢<br>　　野店星河在，行人道路长。孤灯怜宿处，斜月厌新装。<br>　　草色多寒露，虫声似故乡。清秋无限恨，残菊过重阳。
◎卷.26【题惠山】李郢<br>　　乳洞阴阴碧涧连，杉松六月冷无蝉。<br>　　黄昏飞尽白蝙蝠，茶火数星山寂然。
◎卷.27【雨中看山榴落花】李郢<br>　　山榴逼砌栽，山火一团开。尽日风兼雨，春渠拥作堆。
◎卷.28【寄友人乞菊栽】李郢<br>　　药阑经雨正堪锄，白菊烦君乞数株。潘岳赋中芳思在，<br>　　陶潜篱下绿英无。移来稍及蝉鸣树，种罢长教酒满壶。<br>　　□子成仙纵难学，九秋思看集鸠雏。
◎卷.29【江边柳】李郢<br>　　东风晴色挂阑干，眉叶初晴畏晓寒。<br>　　江上别筵终日有，绿条春在长应难。
◎卷.30【鹅儿】李郢<br>　　腊后闲行村舍边，黄鹅清水真可怜。何穷散乱随新草，<br>　　永日淹留在野田。无事群鸣遮水际，争来引颈逼人前。<br>　　风吹楚泽蒹葭暮，看下寒溪逐去船。
◎卷.31【酬友人春暮寄枳花茶】李郢<br>　　昨日东风吹枳花，酒醒春晚一瓯茶。如云正护幽人堑，<br>　　似雪才分野老家。金饼拍成和雨露，玉尘煎出照烟霞。<br>　　相如病渴今全校，不羡生台白颈鸦。
◎卷.32【郢自街西醉归马鞭坠失崔员外、起秘书…抒短章仰酬珍锡】李郢<br>　　蜀岩阴面冷冥冥，偃雪欺霜半露青。铦刃剪裁多鹊媚，<br>　　细鞘挥拂带龙腥。崖垂万仞知无影，藓渍千年合有灵。<br>　　兰省贵寮蓬阁吏，一时缄赠到云亭。
◎卷.33【即目】李郢<br>　　自笑腾腾者，非憨又不狂。何为跧似鼠，而复怯于獐。<br>　　落拓无生计，伶俜恋酒乡。冥搜得诗窟，偶战出文场。<br>　　爱雪愁冬尽，怀人觉夜长。石楼多爽气，柽案有馀香。<br>　　运去非关拙，时来不在忙。平生两闲暇，孤趣满沧浪。
◎卷.34【罗敷东馆亭下流泉云至前山拥咽经岁移时掬弄惆怅成章】李郢<br>　　看山亭下小鸣泉，呜咽难通亦可怜。<br>　　惆怅无人为疏凿，拥愁含恨过年年。
◎卷.35【白樱树】于武陵<br>　　记得花开雪满枝，和蜂和蝶带花移。<br>　　如今花落游蜂去，空作主人惆怅诗。
◎卷.36【过南城县麻姑山】崔橹<br>　　似前如却玉堆堆，薄带轻烟翠好裁。斜倚兔钩孤影伴，<br>　　校低仙掌一头来。盘疑虎伏形难写，展认龙拏势未回。<br>　　惊讶昔人曾羽化，此中争不接瑶台。<br>　　诗手难题画手惭，浅青浓碧叠东南。尘愁世界忙心在，<br>　　霞伴神仙稳梦酣。雨涕自悲看雪鬓，星冠无计整云篸。<br>　　家风负荷须名宦，可惜千峰绿似蓝。<br>　　差烟危碧半斜晖，何代仙人此羽飞。高袖镇长寒柏暗，<br>　　古祠时复彩云归。红尘鞭马颜将换，碧落骖鸾意有违。<br>　　声利系身家系念，今生辜负六铢衣。
◎卷.37【和友人题僧院蔷薇花三首】崔橹<br>　　何人移得在禅家，瑟瑟枝条簇簇霞。争那寂寥埋草暗，<br>　　不胜惆怅舞风斜。无缘影对金尊酒，可惜香和石鼎茶。<br>　　看取老僧齐物意，一般抛掷等凡花。<br>　　忍委芳心此地开，似霞颜色苦低回。风惊少女偷香去，<br>　　雨认巫娥觅伴来。今日独怜僧院种，旧山曾映钓矶栽。<br>　　三清上客知惆怅，劝我春醪一两杯。<br>　　露香如醉态如慵，斜压危阑草色中。试问更谁过野寺，<br>　　无憀徒自舞春风。兰缸尚惜连明在，锦帐先愁入夏空。<br>　　一日几回来又去，不能容易舍深红。
◎卷.38【春晚泊船江村】崔橹<br>　　芳草青青古渡头，渔家住处暂维舟。残花半树悄无语，<br>　　细雨满天风似愁。家信不来春又晚，客程难尽水空流。<br>　　自怜爱失心期约，看取花时更远游。
◎卷.39【柳】崔橹<br>　　风慢日迟迟，拖烟拂水时。惹将千万恨，系在短长枝。<br>　　骨软张郎瘦，腰轻楚女饥。故园归未得，多少断肠思。
◎卷.40【莲花】崔橹<br>　　影欹晴浪势欹烟，恨态缄言日抵年。轻雾晓和香积饭，<br>　　片红时堕化人船。人间有笔应难画，雨后无尘更好怜。<br>　　何限断肠名不得，倚风娇怯醉腰偏。
◎卷.41【残莲花（后首一作张林诗）】崔橹<br>　　倚风无力减香时，涵露如啼卧翠池。<br>　　金谷楼前马嵬下，世间殊色一般悲。<br>　　不耐高风怕冷烟，瘦红欹委倒青莲。<br>　　无人解把无尘袖，盛取残香尽日怜。
◎卷.42【惜莲花】崔橹<br>　　半塘前日染来红，瘦尽金方昨夜风。留样最嗟无巧笔，<br>　　护香谁为惜熏笼。缘停翠棹沈吟看，忍使良波积渐空。<br>　　魂断旧溪憔悴态，冷烟残粉楚台东。
◎卷.43【岳阳云梦亭看莲花】崔橹<br>　　似醉如慵一水心，斜阳欲暝彩云深。清明月照羞无语，<br>　　凉冷风吹势不禁。曾向楚台和雨看，只于吴苑弄船寻。<br>　　当时为汝题诗遍，此地依前泥苦吟。
◎卷.44【村路菊花】崔橹<br>　　袅风惊未定，溪影晚来寒。不得重阳节，虚将满把看。<br>　　神仙谁采掇，烟雨惜凋残。牧竖樵童看，应教爱尔难。
◎卷.45【题山驿新桐花】崔橹<br>　　雨馀烟腻暖香浮，影暗斜阳古驿楼。丹凤总巢阿阁去，<br>　　紫花空映楚云愁。堪怜翠盖奇于画，更惜芳庭冷似秋。<br>　　长日老春看落尽，野禽闲哢碧悠悠。
◎卷.46【山路木芙蓉】崔橹<br>　　不向横塘泥里栽，两株晴笑碧岩隈。枉教绝世深红色，<br>　　只向深山僻处开。万里王孙应有恨，三年贾傅惜无才。<br>　　缘花更叹人间事，半日江边怅望回。
◎卷.47【新柳】崔橹<br>　　无情柔态任春催，似不胜风倚古台。<br>　　多少去年今日恨，御沟颜色洞庭来。
◎卷.48【临川见新柳】崔橹<br>　　不见江头三四日，桥边杨柳老金丝。岸南岸北往来渡，<br>　　带雨带烟深浅枝。何处故乡牵梦想，两回他国见荣衰。<br>　　汀洲草色亦如此，愁杀远人人不知。
◎卷.49【南阳见柳】崔橹<br>　　夜来风入最高枝，罥断愁肠几尺丝。楚塞曾吟烟午处，<br>　　曲江长忆雪晴时。金衔细毂萦回岸，戍笛牛歌远近陂。<br>　　还把旧年惆怅意，武安城下一吟诗。
◎卷.50【别君山】崔橹<br>　　点空夸黛妒愁眉，何必浮来结梦思。<br>　　惭愧二年青翠色，惹窗粘枕伴吟诗。
◎卷.51【宿寿安山阴馆闻泉】崔橹<br>　　一支清急万山来，穿竹喧飞破石苔。梦在故乡临欲到，<br>　　声闻孤枕却惊回。多愁鬓发余甘老，有限年光尔莫催。<br>　　缘忆旧游相似处，月明山响子陵台。
◎卷.52【共佳人守岁】刘绮庄<br>　　桂华穷北陆，荆艳作东邻。残妆欲送晓，薄衣已迎春。<br>　　举袖争流雪，分歌竞绕尘。不应将共醉，年去远催人。<br>第八百八十五卷
◎卷.1【樱桃花】皮日休<br>　　婀娜枝香拂酒壶，向阳疑是不融酥。<br>　　晚来嵬峨浑如醉，惟有春风独自扶。
◎卷.2【夜看樱桃花】皮日休<br>　　纤枝瑶月弄圆霜，半入邻家半入墙。<br>　　刘阮不知人独立，满衣清露到明香。
◎卷.3【咏白莲】皮日休<br>　　腻于琼粉白于脂，京兆夫人未画眉。静婉舞偷将动处，<br>　　西施嚬效半开时。通宵带露妆难洗，尽日凌波步不移。<br>　　愿作水仙无别意，年年图与此花期。<br>　　细嗅深看暗断肠，从今无意爱红芳。折来只合琼为客，<br>　　把种应须玉甃塘。向日但疑酥滴水，含风浑讶雪生香。<br>　　吴王台下开多少，遥似西施上素妆。
◎卷.4【赤门堰白莲花】皮日休<br>　　缟带与纶巾，轻舟漾赤门。千回紫萍岸，万顷白莲村。<br>　　荷露倾衣袖，松风入髻根。潇疏今若此，争不尽馀尊。
◎卷.5【丙午岁旦】司空图<br>　　鸡报已判春，中年抱疾身。晓催庭火暗，风带寺幡新。<br>　　多虑无成事，空休是吉人。梅花浮寿酒，莫笑又移巡。
◎卷.6【丁巳元日】司空图<br>　　禀朔华夷会，开春气象生。日随行阙近，岳为寿觞晴。<br>　　作睿由稽古，昭仁事措刑。上玄劳眷佑，高庙保忠贞。<br>　　星变当移幸，人心喜奉迎。传呼清御道，雪涕识臣诚。<br>　　鼎饪和方济，台阶润欲平。扶天咨协力，并日召延英。<br>　　金跃洪炉动，云驱众蛰惊。关中留王气，席上纵奇兵。<br>　　累降搜贤诏，兼持进善旌。短辕收骥步，直路发鹏程。<br>　　自乏匡时略，非沽矫俗名。鹤笼何足献，蜗舍别无营。<br>　　羸带漳滨病，吟哀越客声。移居荒药圃，耗志在棋枰。<br>　　醉忘身空老，书怜眼尚明。偶能甘蹇分，岂是薄浮荣。<br>　　虑戒防微浅，□知近利轻。献陵三百里，寤寐祷时清。
◎卷.7【光启三年人日逢鹿】司空图<br>　　浮世仍逢乱，安排赖佛书。劳生中寿少，抱疾上升疏。<br>　　日暖人逢鹿，园荒雪带锄。知非今又过，蘧瑗最怜渠。
◎卷.8【浙上重阳】司空图<br>　　登高唯北望，菊助可□明。离恨初逢节，贫居只喜晴。<br>　　好文时可见，学稼老无成。莫叹关山阻，何当不阻兵。
◎卷.9【乙巳岁愚春秋四十九辞疾拜章将免左掖重阳独登上方】司空图<br>　　雪鬓不禁镊，知非又此年。退居还有旨，荣路免妨贤。<br>　　落落鸣蛩鸟，晴霞度雁天。自无佳节兴，依旧菊篱边。
◎卷.10【重阳山居】司空图<br>　　此身逃难入乡关，八度重阳在旧山。篱菊乱来成烂熳，<br>　　家僮常得解登攀。年随历日三分尽，醉伴浮生一片闲。<br>　　满目秋光还似镜，殷勤为我照衰颜。
◎卷.11【旅中重阳】司空图<br>　　乘时争路只危身，经乱登高有几人。今岁节唯南至在，<br>　　旧交坟向北邙新。当歌共惜初筵乐，且健无辞后会频。<br>　　莫道中冬犹有闰，蟾声才尽即青春。
◎卷.12【南至日】司空图<br>　　年年山□□来频，莫强孤危竞要津。吉卦偶成开病眼，<br>　　暖檐还葺寄羸身。求仙自躁非无药，报国当材别有人。<br>　　鬓发堪伤白已遍，镜中更待白眉新。
◎卷.13【五月九日】司空图<br>　　金石皆销铄，贤愚共网罗。达从诗似偈，狂觉哭胜歌。<br>　　高燕凌鸿鹄，枯槎压芰荷。此中无别境，此外是闲魔。
◎卷.14【庚子腊月五日】司空图<br>　　复道朝延火，严城夜涨尘。骅骝思故第，鹦鹉失佳人。<br>　　禁漏虚传点，妖星不振辰。何当回万乘，重睹玉京春。
◎卷.15【中元夜看月】罗隐<br>　　朦胧南溟月，汹涌出云涛。下射长鲸眼，遥分玉兔毫。<br>　　势来牛斗动，路越宵冥高。竟夕瞻光影，昂头把白醪。
◎卷.16【木兰】唐彦谦<br>　　众花摇落正无憀，脉脉芳丛契后凋。舒卷绿苞临小槛，<br>　　剪裁檀的缀长条。独当春尽情何限，尚有秋期别未遥。<br>　　桃叶近来消息绝，见君长忆渡江桡。
◎卷.17【玉蕊】唐彦谦<br>　　玉蕊两高树，相辉松桂旁。向来尘不杂，此夜月仍光。<br>　　秀掩丛兰色，艳吞秾李芳。世人嫌具美，何必更清香。
◎卷.18【莲】唐彦谦<br>　　新莲映多浦，迢递绿塘东。静影摇波日，寒香映水风。<br>　　金尘飘落蕊，玉露洗残红。看著馀芳少，无人问的中。
◎卷.19【望岳时贼据华夏】唐彦谦<br>　　长路风埃隔楚氛，忽惊神岳映朝曛。削成绝壁五千仞，<br>　　高揖泥金七十君。祝史秘辞今莫睹，从臣嘉颂久无闻。<br>　　幽人闲望封中地，好为吾皇起白云。
◎卷.20【片石】唐彦谦<br>　　小斋庐阜石，寄自沃洲僧。山客劳携笈，幽人自得朋。<br>　　瘦云低作段，野浪冻成云。便可同清话，何须有物凭。
◎卷.21【柳】唐彦谦<br>　　春风向杨柳，能事尽风流。有意疑张绪，无情见莫愁。<br>　　依然金谷在，宁免武昌偷。前路难回首，何须苦映楼。
◎卷.22【垂柳】唐彦谦<br>　　垂柳碧髯茸，楼昏带雨容。思量成昼梦，来去发春慵。<br>　　梳洗凭张敞，乘骑笑稚恭。碧虚从转笠，红烛近高舂。<br>　　怨脸明秋水，愁眉淡远峰。小园花尽蝶，静院酒醒蛩。<br>　　旧作琴台凤，今为药店龙。宝奁抛掷久，一任景阳钟。
◎卷.23【紫薇花】唐彦谦<br>　　素秋寒露重，芳事固应稀。小槛临清昭，高丛见紫薇。<br>　　温r3终有思，暗淡岂无辉。见欲迷交甫，谁能状宓妃。<br>　　妆新犹倚镜，步缓不胜衣。恍似新相得，伥如久未归。<br>　　又疑神女过，犹佩七香帏。还似星娥织，初临五彩机。<br>　　庆云今已集，威凤莫惊飞。绮笔题难尽，烦君白玉徽。
◎卷.24【望中条】唐彦谦<br>　　虞乡县西郭，改观揖中条。第蓄终南小，交□□□遥。<br>　　崦深应有寺，峰近恐通桥。为语前村叟，他时寄采樵。
◎卷.25【蒙穀山】唐彦谦<br>　　蒙穀山低碧海枯，仲君闲坐说麻姑。遥天鹤语知虚实，<br>　　长夜神光竟有无。秘祝斋心开九转，侍臣回首听三呼。<br>　　交朋漫信文成术，短烛瑶坛漏满壶。
◎卷.26【菊】唐彦谦<br>　　雪菊金英两断肠，蝶翎蜂鼻带清香。寒村宿雾临幽径，<br>　　废苑斜晖傍短墙。近取松筠为伴侣，远将桃李作参商。<br>　　年来病肺疏杯酒，每忆龙山似故乡。
◎卷.27【山中】方干<br>　　爱山却把图书卖，嗜酒空教僮仆赊。只向阶前便渔钓，<br>　　那知枕上有云霞。暗泉出石飞仍咽，小径通桥直复斜。<br>　　窗竹未抽今夏笋，庭梅曾试当年花。姓名未及陶弘景，<br>　　髭鬓白于姜子牙。松月水烟千古在，未知终久属谁家。
◎卷.28【次韵和卢先辈避难寺居看牡丹】王驾<br>　　乱后寄僧居，看花恨有馀。香宜闲静立，态似别离初。<br>　　朵密红相照，栏低画不如。狂风任吹却，最共野人疏。
◎卷.29【春宫怨】杜荀鹤<br>　　早被婵娟误，欲妆临镜慵。承恩不在貌，教妾若为容。<br>　　风暖鸟声碎，日高花影重。年年越溪女，相忆采芙蓉。
◎卷.30【晨兴】翁承赞<br>　　鼓绝天街冷雾收，晓来风景已堪愁。槐无颜色因经雨，<br>　　菊有精神为傍秋。自爱鲜飙生户外，不教闲事住心头。<br>　　披襟徐步一萧洒，吟绕盆池想狎鸥。
◎卷.31【江上吟晓】王贞白<br>　　一叶野人舟，长将载酒游。夜来吟思苦，江上月华秋。<br>　　晓露满红蓼，轻波飏白鸥。渔翁似有约，相伴钓中流。
◎卷.32【过商山】王贞白<br>　　一宿白云根，时经采麝村。数峰虽似蜀，当昼不闻猿。<br>　　马立溪沙浅，人争阁道喧。明朝弃襦罢，步步入金门。
◎卷.33【泛镜湖□□】王贞白<br>　　我泛镜湖日，未生千里莼。时无贺宾客，谁识谪仙人。<br>　　吟对四时雪，忆游三岛春。恶闻亡越事，洗耳大江滨。
◎卷.34【太湖石】王贞白<br>　　谁怜孤峭质，移在太湖心。出得风波外，任他池馆深。<br>　　不同花逞艳，多愧竹垂阴。一片至坚操，那忧岁月侵。
◎卷.35【依韵和幹公题庭中太湖石二首】王贞白<br>　　山立只盈寻，高奇药圃阴。风涛打欲碎，岩穴蛰方深。<br>　　藓点晴偏绿，蛩藏晓竞吟。岁寒终不变，堪比古人心。<br>　　徒劳水府寻，宛在玉堂阴。兰圃安虽窄，盆池映转深。<br>　　山僧来尽爱，诗客见先吟。若是买花者，年年不计心。
◎卷.36【书陶潜醉石】王贞白<br>　　片石陶真性，非为麹糵昏。争如累月醉，不笑独醒人。<br>　　积叠莓苔色，交加薜荔根。至今重九日，犹待白衣魂。
◎卷.37【看天王院牡丹】王贞白<br>　　前年帝里探春时，寺寺名花我尽知。<br>　　今日长安已灰烬，忍随南国对芳枝。
◎卷.38【芍药】王贞白<br>　　芍药承春宠，何曾羡牡丹。麦秋能几日，谷雨只微寒。<br>　　妒态风频起，娇妆露欲残。芙蓉浣纱伴，长恨隔波澜。
◎卷.39【独芙蓉】王贞白<br>　　方塘清晓镜，独照玉容秋。蠹芰不相采，敛蘋空自愁。<br>　　日斜还顾影，风起强垂头。芳意羡何物，双双鸂鶒游。
◎卷.40【冯氏书斋小松二首】王贞白<br>　　孤根生远岳，移植翠枝添。自秉雪霜操，任他蜂蝶嫌。<br>　　微阴连迥竹，清韵入疏帘。耸势即空碧，时人看莫厌。<br>　　得地已经岁，清音昼夜闻。根涵旧山土，叶间近溪云。<br>　　野鹤望长远，庭花笑不群。须知摇落后，众木始能分。
◎卷.41【社日村居（一作张演诗）】张蠙<br>　　鹅湖山下稻粱肥，豚阱鸡栖对掩扉。<br>　　桑柘影斜春社散，家家扶得醉人归。
◎卷.42【八月十六夜月】卢延让<br>　　十六胜三五，中天照大荒。只讹些子缘，应号没多光。<br>　　桂老犹全在，蟾深未煞忙。难期一年事，到晓泥诗章。
◎卷.43【冬除夜书情】卢延让<br>　　兀兀坐无味，思量谁与邻。数星深夜火，一个远乡人。<br>　　雁翥天微雪，风号树欲春。愁章自难过，不觉苦吟频。
◎卷.44【观新岁朝贺】卢延让<br>　　龙墀初立仗，鸳鹭列班行。元日燕脂色，朝天桦烛香。<br>　　表章堆玉案，缯帛满牙床。三百年如此，无因及我唐。<br>第八百八十六卷
◎卷.1【中秋月】曹松<br>　　九十日秋色，今秋已十分。孤光吞列宿，四面绝微云。<br>　　众木排疏影，寒流叠细纹。遥遥望丹桂，心绪更纷纷。
◎卷.2【寄方干】曹松<br>　　桐庐江水闲，终日对柴关。因想别离处，不知多少山。<br>　　钓舟春岸阔，庭树晚烟还。莫便求栖隐，桂枝堪恨颜。
◎卷.3【宿山寺】曹松<br>　　溪山尽日行，方听远钟声。入院逢僧定，登楼见月生。<br>　　露垂群木润，泉落一岩清。此景关吾事，通宵寐不成。
◎卷.4【冬日登江楼】曹松<br>　　高楼临古岸，野步晚来登。江水因寒落，山云为雪凝。<br>　　远村虽入望，危槛不堪凭。亲老未归去，乡愁徒自兴。
◎卷.5【寄李处士】曹松<br>　　僧话磻溪叟，平生重赤松。夜堂悲蟋蟀，秋水老芙蓉。<br>　　吟坐倦垂钓，闲行多倚筇。闻名来已久，未得一相逢。<br>　　塔见移来影，钟闻过去声。一斋唯默坐，应笑我营营。
◎卷.6【客中立春】曹松<br>　　玉烛传佳节，阳和应此辰。土牛呈岁稔，彩燕表年春。<br>　　腊尽星回次，寒馀月建寅。梅花将柳色，偏思越乡人。
◎卷.7【南塘暝兴】曹松<br>　　水色昏犹白，霞光暗渐无。风荷摇破扇，波月动连珠。<br>　　蟋蟀啼相应，鸳鸯宿不孤。小僮频报夜，归步尚踟蹰。
◎卷.8【送郑谷归宜春】曹松<br>　　无成归故国，上马亦高歌。况是飞鸣后，殊为喜庆多。<br>　　暑消嵩岳雨，凉吹洞庭波。莫使闲吟去，须期接盛科。
◎卷.9【送曾德迈归宁宜春】曹松<br>　　湘东山川有清辉，袁水词人得意归。几府争驰毛义檄，<br>　　一乡看侍老莱衣。筵开灞岸临清浅，路去蓝关入翠微。<br>　　想到宜阳更无事，并将欢庆奉庭闱。
◎卷.10【山泉】李洞<br>　　半空飞下水，势去响如雷。静彻啼猿寺，高凌坐客台。<br>　　耳同经剑阁，身若到天台。溅树吹成冻，凌祠触作灰。<br>　　深中试楖栗，浅处落莓苔。半夜重城闭，潺湲枕上来。
◎卷.11【松】卢士衡<br>　　云外千寻好性灵，伴杉陪柏事孤贞。招呼暑气终无分，<br>　　应和凉风别有声。细雨洒时花旋落，道人食处叶重生。<br>　　如逢郢匠垂搜采，为栋为梁力不轻。
◎卷.12【再游紫阳洞重题小松】卢士衡<br>　　仙家种此充朝食，叶叶枝枝造化力。去年见时似鹤高，<br>　　今年萧骚八九尺。不同矮桧终委地，定向晴空倚天碧。<br>　　好期逸士统贞根，昂枝点破秋苔色。寻思凡眼重花开，<br>　　宁知此木超尘埃。只是十年五年间，堪作大厦之宏材。
◎卷.13【湘江晓望】熊皎<br>　　笙歌欢罢散离筵，水色朦胧蘸宿烟。山响疏钟何处寺，<br>　　火光收钓下滩船。微云过岛侵微月，古岸平江浸远天。<br>　　归梦已阑风色动，孤帆仍要住无缘。
◎卷.14【早行】熊皎<br>　　结束何妨早，将行四顾频。山前犹见月，陌上未逢人。<br>　　远树动宿鸟，危桥怯病身。渐明恒自慰，应免复迷津。
◎卷.15【游嵩山】熊皎<br>　　独背焦桐访洞天，暂攀灵迹弃尘缘。深逢野草皆疑药，<br>　　静见樵人恐是仙。翠木入云空自老，古碑横水莫知年。<br>　　可怜幽景堪长往，一任人间岁月迁。
◎卷.16【九华望庐山】熊皎<br>　　九江山势尽峥嵘，惟有匡庐最得名。万叠影遮残雪在，<br>　　数峰岚带夕阳明。冷侵醉榻铺秋色，高亚吟龙送水声。<br>　　只待丹霄酬志了，白云深处是归程。
◎卷.17【道傍松】熊皎<br>　　偃盖当衢莫记年，独含苍翠鹤应怜。垂阴独向笙歌地，<br>　　有韵自成风雨天。尘□路岐分夜月，烧侵根脚起残烟。<br>　　论功只合行人赏，销得烦蒸古道边。
◎卷.18【月中桂】熊皎<br>　　断破重轮种者谁，银蟾何事便相随。莫言望夜无攀处，<br>　　却是吟人有得时。孤影不凋清露滴，异香常在好风吹。<br>　　几回目断云霄外，未必姮娥惜一枝。
◎卷.19【湖上望庐山】孙鲂<br>　　辍棹南湖首重回，笑青吟翠向崔嵬。<br>　　天应不许人全见，长把云藏一半来。
◎卷.20【题梅岭泉】孙鲂<br>　　梅岭旧闻传，林亭势峞然。登临真不易，幽胜恐无先。<br>　　楚野平千里，吴江曲一边。标形都大别，洞府岂知焉。<br>　　飞阁横空去，征帆落面前。南雄雉堞峻，北壮凤台连。<br>　　烂熳三春媚，参差百卉妍。风桃诸处锦，洛竹半溪烟。<br>　　燕入晴梁语，莺从暖谷迁。石根朝霭碧，帘际晚霞鲜。<br>　　径柳行难约，庭莎醉好眠。清明时更异，造化意疑偏。<br>　　不独宜韶景，尤须看暑天。药苗繁似结，萝蔓猛如编。<br>　　珠亚垂枝果，冰澄汲井泉。粉墙蜩蜕落，丹槛雀雏颠。<br>　　炎气微茫觉，清飙左右穿。云峰从勃起，葵叶岂劳扇。<br>　　又见秋天丽，浑将夏日悬。红bW著霜树，香老卧池边。<br>　　菱芡谁铺绣，莓苔自学钱。暗虫依砌响，明月逗帘圆。<br>　　小砌滋新菊，高轩噪暮蝉。雨声寒飒飒，雁影晓联联。<br>　　释此何堪玩，深冬更可怜。窗中看短景，树里见重川。<br>　　冈阜分明出，杉松气概全。讴成白雪曲，吟是早梅篇。<br>　　创制谁人解，根基太守贤。或时留皂盖，尽日簇华筵。<br>　　谁咏忧黎庶，狂游泥管弦。交加丰玉食，来去迸金船。<br>　　侍从非常客，俳谐像列仙。画旗张赫奕，妖妓舞婵娟。<br>　　罢宴心犹恋，将归兴尚牵。只应愁逼夜，宁厌赏经年。<br>　　孤贱今何幸，跻攀奈有缘。展眉惊豁达，徐步喜周旋。<br>　　讽咏虽知苦，推功靡极玄。聊书四十韵，甘责未精专。
◎卷.21【庐山瀑布】孙鲂<br>　　有山来便有，万丈落云端。雾喷千岩湿，雷倾九夏寒。<br>　　图中僧写去，湖上客回看。却羡为猿鹤，飞鸣近碧湍。
◎卷.22【牡丹】孙鲂<br>　　意态天生异，转看看转新。百花休放艳，三月始为春。<br>　　蝶死难离槛，莺狂不避人。其如豪贵地，清醒复何因。
◎卷.23【主人司空后亭牡丹】孙鲂<br>　　佳卉挺芳辰，夭容乃绝伦。望开从隔岁，愁过即无春。<br>　　体物真英气，馀花似庶人。蜂攒知眷恋，鸟语亦殷勤。<br>　　况在豪华地，宁同里巷尘。酷怜应丧德，多赏奈怡神。<br>　　忌秽栽时土，尝甜折处津。绕行那识倦，围坐岂辞频。<br>　　入梦殊巫峡，临池胜洛滨。乐喧丝杂竹，露渍卯连寅。<br>　　饮兴尤思满，吟情自合新。怕风惟怯夜，忧雨不经旬。<br>　　栏槛为良援，亭台是四邻。虽非能伐性，争免碍还淳。<br>　　斗艳何惭蜀，矜繁未让秦。私心期一日，许近看逡巡。
◎卷.24【看牡丹二首】孙鲂<br>　　莫将红粉比秾华，红粉那堪比此花。隔院闻香谁不惜，<br>　　出栏呈艳自应夸。北方有态须倾国，西子能言亦丧家。<br>　　输我一枝和晓露，真珠帘外向人斜。<br>　　看花长到牡丹月，万事全忘自不知。风促乍开方可惜，<br>　　雨淋将谢可堪悲。闲年对坐浑成偶，醉后抛眠恐负伊。<br>　　也拟便休还改过，迢迢争奈一年期。
◎卷.25【题未开牡丹】孙鲂<br>　　青苞虽小叶虽疏，贵气高情便有馀。浑未盛时犹若此，<br>　　算应开日合何如。寻芳蝶已栖丹槛，衬落苔先染石渠。<br>　　无限风光言不得，一心留在暮春初。
◎卷.26【主人司空见和未开牡丹，辄却奉和】孙鲂<br>　　把笔临芳不自怡，首征章句促妖期。已惊常调言多鄙，<br>　　遽捧高吟愧可知。绝代贞名应愈重，千金方笑更难移。<br>　　狂歌狂醉犹堪羡，大拙当时是老时。
◎卷.27【又题牡丹上主人司空】孙鲂<br>　　一年芳胜一年芳，爱重贤侯意异常。手辟红房看阔狭，<br>　　自张青幄盖馨香。白疑美玉无多润，紫觉灵芝不是祥。<br>　　只恐梦征他日去，又须疑向凤池傍。
◎卷.28【牡丹落后有作】孙鲂<br>　　未发先愁有一朝，如今零落更魂销。青丛别后无多色，<br>　　红线穿来已半焦。蓄恨绮罗犹眷眷，薄情蜂蝶去飘飘。<br>　　明年虽道还期在，争奈凭栏乍寂寥。
◎卷.29【柳絮咏】孙鲂<br>　　年年三月里，随处自悠扬。雨过浑疑尽，风来特地狂。<br>　　入花蜂有碍，遮水燕无妨。苦是添离思，青门道路长。
◎卷.30【甘露寺紫薇花】孙鲂<br>　　蜀葵鄙下兼全落，菡萏清高且未开。赫日迸光飞蝶去，<br>　　紫薇擎艳出林来。闻香不称从僧舍，见影尤思在酒杯。<br>　　谁笑晚芳为贱劣，便饶春丽已尘埃。牵吟过夏惟忧尽，<br>　　立看移时亦忘回。惆怅寓居无好地，懒能分取一枝栽。
◎卷.31【芳草】孙鲂<br>　　何处不相见，烟苗捧露心。萋萋绿远水，苒苒在空林。<br>　　野吹闲摇阔，游人醉卧深。南朝古城里，碑石又应沈。
◎卷.32【春苔】孙鲂<br>　　底物最牵吟，秋苔独自寻。何时连夜雨，叠翠满松阴。<br>　　湘岸荒祠静，吴宫古砌深。侯门还可惜，长被马蹄侵。
◎卷.33【老松】孙鲂<br>　　郁郁复苍苍，秋风韵更长。空心应有□，老叶不知霜。<br>　　子落生深涧，阴清背夕阳。如逢东岱雨，犹得覆秦王。
◎卷.34【柳（十一首）】孙鲂<br>　　茏葱二月初，青软自相纡。意态花犹少，风流木更无。<br>　　影繁晴陌上，烟重古城隅。炀帝河声里，几番荣又枯。<br>　　数树新栽在画桥，春来犹自长长条。<br>　　东风多事刚牵引，已解纤纤学舞腰。<br>　　金堤堤上一林烟，况近清明二月天。<br>　　别有数枝遥望见，画桥南面拂秋千。<br>　　春物牵情不奈何，就中杨柳态难过。<br>　　也知是处无花去，争奈看时未觉多。<br>　　小眉初展绿条稠，露压烟濛不自由。<br>　　莫是折来偏属意，依稀相似是风流。<br>　　九衢春霁湿云凝，着地毵毵碍马行。<br>　　拟折无端抛又恋，乱穿来去羡黄莺。<br>　　千树阴阴盖御沟，雪花金穗思悠悠。<br>　　先朝事后应无也，惟是荒根逐碧流。<br>　　摇荡和风恃赖春，蘸流遮路逐年新。<br>　　颠狂絮落还堪恨，分外欺凌寂寞人。<br>　　暖催春促吐芳芽，伴雨从风处处斜。<br>　　莫道玄功无定配，不然争得见桃花。<br>　　小池前后碧江滨，窣翠抛青烂熳春。<br>　　不是和风为抬举，可能开眼向行人。<br>　　深绿依依配浅黄，两般颜色一般香。<br>　　到头袅娜成何事，只解年年断客肠。
◎卷.35【看桑】孙鲂<br>　　簇簇互相遮，闲看实可嗟。藉多虽是叶，栽盛不如花。<br>　　春绿暗连麦，秋干暮立鸦。旧乡曾种得，经乱属谁家。
◎卷.36【仙都山留题】刘昭禹<br>　　林下事无非，尘中竟不知。白云深拥我，青石合眠谁。<br>　　山静捣灵药，夜闲论古诗。此来亲羽客，何日变枯髭。
◎卷.37【晚霁望岳麓】刘昭禹<br>　　湘西斜日边，峭入几寻天。翠落重城内，屏开万户前。<br>　　崖崚危溅瀑，林罅静通仙。谁肯功成后，相携扫石眠。
◎卷.38【石笋】刘昭禹<br>　　千古海门石，移归吟叟居。窍腥蛟出后，形瘦浪冲馀。<br>　　工语宁无玉，僧知忽有书。好期仙者叱，变化向庭隅。
◎卷.39【伤雨后牡丹】刘昭禹<br>　　废功看不已，醉起又持杯。数日帘常卷，中宵雨忽来。<br>　　凄凉无戏蝶，零落在苍苔。造化根难问，令人首可回。
◎卷.40【送人红花栽】刘昭禹<br>　　世上红蕉异，因移万里根。艰难离瘴土，潇洒入朱门。<br>　　叶战青云韵，花零宿露痕。长安多未识，谁想动吟魂。
◎卷.41【晓望】刘乙<br>　　地祇逃秀境，神化或殷雷。裂汉娲补合，高峰剑跃开。<br>　　即今新定业，何世不遗才。若是浮名道，须言有祸胎。
◎卷.42【山中早起】刘乙<br>　　鸡调扶桑枝，秋空隐少微。阔云霞并曜，高日月争辉。<br>　　若厥开天道，同初发帝机。以言当代事，闲辟紫宸扉。
◎卷.43【晚步】姚揆<br>　　陋巷贫疑本姓颜，晚来闲步出林间。数声长笛吹沈日，<br>　　一片残云点破山。岛寺渐疏敲石磬，渔家方半掩柴关。<br>　　迟回从此搜吟久，待得溪头月上还。
◎卷.44【秋日江东晚行】姚揆<br>　　迢迢驱马过江东，此际令人恨莫穷。一撮秋烟堤上白，<br>　　半轮残日岭头红。路岐滋味犹如旧，乡曲声音渐不同。<br>　　含思看看到梁苑，画楼丝竹彻遥空。
◎卷.45【题陶渊明醉石】陈光<br>　　片石露寒色，先生遗素风。醉眠芳草合，吟起白云空。<br>　　道出乾坤外，声齐日月中。我知彭泽后，千载与谁同。
◎卷.46【长安新柳】陈光<br>　　九陌云初霁，皇衢柳已新。不同天苑景，先得日边春。<br>　　色浅微含露，丝轻未惹尘。一枝方欲折，归去及兹晨。
◎卷.47【雪晴】杨凝式<br>　　春来冰未泮，冬至雪初晴。为报方袍客，丰年瑞已成。<br>第八百八十七卷
◎卷.1【上安禄山（禄山入洛阳，大雪盈尺，言上诗）】卢言<br>　　象曰云雷屯，大君理经纶。马上取天下，雪中朝海神。
◎卷.2【储潭庙（大历三年戊申岁）】裴谞<br>　　江水上源急如箭，潭北转急令目眩。中间十里澄漫漫，<br>　　龙蛇若见若不见。老农老圃望天语，储潭之神可致雨。<br>　　质明斋服躬往奠，牢醴丰洁精诚举。女巫纷纷堂下儛，<br>　　色似授兮意似与。云在山兮风在林，风云忽起潭更深。<br>　　气霾祠宇连江阴，朝日不复照翠岑。回溪口兮棹清流，<br>　　好风带雨送到州。吏人雨立喜再拜，神兮灵兮如献酬。<br>　　城上楼兮危架空，登四望兮暗濛濛。不知兮千万里，<br>　　惠泽愿兮与之同。我有言兮报匪徐，车骑复往礼如初。<br>　　高垣墉兮大其门，洒扫丹雘壮神居。使过庙者之加敬，<br>　　酒食货财而有馀。神兮灵，神兮灵。匪享慢，享克诚。
◎卷.3【腊月中与韦户曹游发生洞裴回之际见双白蝙蝠…口号】任要<br>　　山翠幂灵洞，洞深玄想微。一双白蝙蝠，三度向明飞。<br>　　虽然有两翅，了自无毛衣。若非饱石髓，那得凌□□。<br>　　偶见归堪说，殊胜不见归。
◎卷.4【腊月中游发生洞裴回之际见双白蝙蝠三飞洞门…口号】韦洪<br>　　欲验发生洞，先开冰雪行。窥临见二翼，色素飞无声。<br>　　状类白蝙蝠，幽感腾化精。应知五马来，启蛰迎春荣。<br>　　露冕□之久，鸣驺还慰情。
◎卷.5【蜀中经蛮后寄陶雍】马乂<br>　　酋马渡泸水，北来如鸟轻。几年期凤阙，一日破龟城。<br>　　此地有征战，谁家无死生。人悲还旧里，鸟喜下空营。<br>　　弟侄意初定，交朋心尚惊。自从经难后，吟苦似猿声。
◎卷.6【冲佑观】张绍<br>　　大始未形，混沌无际。上下开运，乾坤定位。日月丽天，<br>　　山川镇地。万汇犹屯，三才始备。肇有神化，初生蒸民。<br>　　上惟立德，下无疏亲。皇风荡荡，黔首淳淳。天下有道，<br>　　谁非圣人。开源嗜欲，浇漓俗盛。贤者避世，真人华命。<br>　　八极神乡，十州异境。翠阜丹丘，潜伏灵圣。惟彼武夷，<br>　　实曰洞天。峰峦黛染，岩岫霞鲜。金房玉室，羽盖云輧。<br>　　葬日风雨，会有神仙。国步多艰，皇纲中绝。四海九州，<br>　　瓜分幅裂。稔祸陬隅，阻兵瓯越。寂寞玄风，荒凉绛阙。<br>　　赫赫烈祖，再造丕基。拱揖高让，神人乐推。明明我后，<br>　　允协昌基。功崇下武，德茂重熙。睿哲英断，雄略神智。<br>　　拓土开疆，经天纬地。五岭来庭，三湘清彻。四海震威，<br>　　群生怀惠。犹劳宵旰，犹混马车。贪狼俟静，害焉方除。<br>　　淹留骏驭，想像鹑居。心悬真洞，梦到华胥。乃眷名山，<br>　　追惟圣迹。内库颁金，元侯奉职。三境求规，五灵取则。<br>　　跨谷弥冈，张霄架极。珠宫宝殿，璇台玉堂。凤翔高甍，<br>　　龙转回廊。错落金碧，玲珑璧珰。云生林楚，雷绕藩墙。<br>　　七圣斯严，三君如在。八景灵舆，九华神盖。清霄莫胥，<br>　　明霜匪对。仿佛壶中，依稀物外。众真之宇，拟之无伦。<br>　　会仙之类，名之惟新。高峰为壑，区谷成坰。皇献颂声，<br>　　永绝淄磷。
◎卷.7【彻云涧】郑露<br>　　延绵不可穷，寒光彻云际。落石早雷鸣，溅空春雨细。
◎卷.8【秋气尚高凉】林披<br>　　秋气尚高凉，寒笛吹万木。故人入我庭，相照不出屋。<br>　　山川虽远观，高怀不能掬。
◎卷.9【五言赠诸法师】公孙杲<br>　　驾鹤排朱雾，乘鸾入紫烟。凌晨味潭菊，薄暮玩峰莲。<br>　　玉叶低梁下，金飗引窗前。啸傲云霞际，留情鳞羽年。
◎卷.10【恒岳晨望有怀】李夐<br>　　二仪均四序，五岳分九州。灵造良难测，神功匪易酬。<br>　　恒山北临岱，秀崿东跨幽。澒洞镇河朔，嵯峨冠嵩丘。<br>　　禋祠彰旧典，坛庙列平畴。古树侵云密，飞泉界道流。<br>　　从官叨佐理，衔命奉珍羞。荐玉申诚效，锵金谅有由。<br>　　郊原照初日，林薄委徂秋。塞近风声厉，川长雾气收。<br>　　他乡饶感激，归望切祈求。景福如光愿，私门当复侯。
◎卷.11【偶宴西蜀摩诃池】畅甫<br>　　珍木郁清池，风荷左右披。浅觞宁及醉，慢舸不知移。<br>　　荫林簟光冷，照流簪影欹。胡为独羁者，雪涕向涟漪。
◎卷.12【饮后献时相】吴士矩<br>　　一夕心期一种欢，那知疏散负杯盘。<br>　　尊前数片朝云在，不许冯公子细看。
◎卷.13【失题】吴黔<br>　　故国海云端，归宁便整鞍。里荣身上蒨，省罢手中兰。<br>　　烧急平芜广，风悲古木寒。谢公山色在，朝夕共谁观。
◎卷.14【题惠聚寺】崔融2<br>　　人莫嫌山小，僧还爱寺灵。殿高神气力，龙活客丹青。
◎卷.15【平望赠蚊】钱信<br>　　安得神仙术，试为施康济。使此平望村，如吾江子汇。
◎卷.16【武康碧落观】胡传美<br>　　仙宫碧落太微书，遗迹依然掩故居。幢节不归天杳邈，<br>　　烟霞空锁日幽虚。不逢金简扳云洞，可惜瑶台叠藓除。<br>　　欲脱儒衣陪羽客，伤心齿发已凋疏。
◎卷.17【白云寺】许宏<br>　　踏破苔痕一径斑，白云飞处见青山。<br>　　不知浮世尘中客，几个能知物外闲。
◎卷.18【罗浮山】文丙<br>　　罗浮多胜境，梦到固无因。知有长生药，谁为不死人。<br>　　根虽盘地脉，势自倚天津。未便甘休去，须栖老此身。
◎卷.19【牡丹】文丙<br>　　万物承春各斗奇，百花分贵近亭池。开时若也姮娥见，<br>　　落日那堪公子知。诗客筵中金盏满，美人头上玉钗垂。<br>　　不同寒菊舒重九，只拟清香泛酒卮。
◎卷.20【藓花】文丙<br>　　寂寞人偏重，无心愧牡丹。秋风凋不得，流水泛应难。<br>　　怪石纵教遍，幽庭一任盘。若逢公子顾，重叠是朱栏。
◎卷.21【新栽松】文丙<br>　　可怜同百草，况负雪霜姿。歌舞地不尚，岁寒人自移。<br>　　阶除添冷淡，毫末入思惟。尽道生云洞，谁知路嶮巇。
◎卷.22【柳】文丙<br>　　何事动吟哦，长□翠色和。垂阴千树少，送别一枝多。<br>　　带雾笼彭泽，摇风舞汴河。只因隋帝植，民力几销磨。
◎卷.23【仙岩四瀑布即事寄上秘书包监侍郎七兄吏部李侍…十四韵】路应<br>　　绝境久蒙蔽，芟萝方迨兹。樵苏尚未及，冠冕谁能知。<br>　　缘崖开径小，架木度空危。水激千雷发，珠联万贯垂。<br>　　阴晴状非一，昏旦势多奇。井识轩辕迹，坛馀汉武基。<br>　　猿声响深洞，岩影倒澄池。想像虬龙去，依稀羽客随。<br>　　玩奇目岂倦，寻异神忘疲。干云松作盖，积翠薜成帷。<br>　　含意攀丹桂，凝情顾紫芝。芸香蔼芳气，冰镜彻圆规。<br>　　胥念沧波远，徒怀魏阙期。征黄应计日，莫鄙北山移。
◎卷.24【奉和郎中游仙岩四瀑布寄包秘监李吏部赵婺州中…十四韵】李缜<br>　　符守分珪组，放情在丘峦。悠然造云族，忽尔登天坛。<br>　　求古理方赜，玩奇物不殚。晴光散崖壁，瑞气生芝兰。<br>　　中有四瀑水，奔流状千般。风云隐岩底，雨雪霏林端。<br>　　晶晶含古色，飕飕引晨寒。澄潭见猿饮，潜穴知龙盘。<br>　　坐憩苔石遍，仰窥杉桂攒。幽蹊创高躅，灵药馀仙餐。<br>　　携赏喜康乐，示文惊建安。缣缃炳珠宝，中外贻同官。<br>　　末调亦何为，辄陪高唱难。惭非御徒者，还得依门栏。
◎卷.25【奉和郎中游仙山四瀑泉兼寄李吏部包秘监赵婺州齐处州】戴公怀<br>　　今日永嘉守，复追山水游。因寻莽苍野，遂得轩辕丘。<br>　　访古事难究，览新情屡周。溪垂绿筱暗，岩度白云幽。<br>　　过石奇不尽，出林香更浮。凭高拥虎节，搏险窥龙湫。<br>　　淙潈泻三四，奔腾千万秋。寒惊殷雷动，暑骇繁霜流。<br>　　沫溅群鸟外，光摇数峰头。丛崖散滴沥，近谷藏飕飗。<br>　　况此特形胜，自馀非等俦。灵光掩五岳，仙气均十洲。<br>　　书以谢群彦，永将叙徽猷。当思共攀陟，东南看斗牛。
◎卷.26【奉和郎中游仙山四瀑布兼寄李吏部、包秘监判官】孟翔<br>　　昔人恣探讨，飞流称石门。安知郡城侧，别有神泉源。<br>　　疏凿意大禹，勤求闻轩辕。悠悠几千岁，翳荟群木繁。<br>　　奇状出蔽蔓，胜概毕讨论。沿崖百丈落，奔注当空翻。<br>　　下如散雨足，上拟屯云根。变态凡几处，静神竟朝昏。<br>　　渴贤寄珠玉，受馥寻兰荪。萝茑罥紫绶，岩隈驻朱轓。<br>　　方思谢康乐，好事名空存。
◎卷.27【晚眺】崔耿<br>　　江溶流落景，山色凝暮烟。衰发照秋日，壮心减昔年。<br>　　愁吟长抱膝，孰诉高高天。
◎卷.28【山下泉】宇文鼎<br>　　可致清川广，难量利物功。涓流此山下，谁识去无穷。
◎卷.29【永嘉经谢公石门山作】郭密之<br>　　绵境经耳目，未尝旷跻登。一窥石门险，再涤心神懵。<br>　　洞壑閟金涧，欹崖盘石楞。阴潭下幂幂，秀岭上层层。<br>　　千丈瀑流蹇，半溪风雨縆。兴馀志每惬，心远道自弘。<br>　　乘轺广储峙，祗命愧才能。辍棹周气象，扪条历骞崩。<br>　　忽如生羽翼，恍若将起腾。谢客今已矣，我来谁与朋。
◎卷.30【芳草】扈载<br>　　幽芳无处无，幽处恨何如。倦客伤归思，春风满旧居。<br>　　晚烟迷杳霭，朝露健扶疏。省傍灵光看，残阳少皞区。
◎卷.31【任阆中下乡检田，登艾萧山北望】薛光谦<br>　　观农巡井邑，长望历山川。拥涧开新耨，缘崖指火田。<br>　　荒村无径陌，古戍有风烟。瓠叶萦篱长，藤花绕架悬。<br>　　岸高攒树石，水净写云天。回首乡关路，行歌犹喟然。
◎卷.32【府尹王侍郎准制拜岳，因状嵩高灵胜，寄呈三十韵】尉迟汾<br>　　雄雄天之中，峻极闻维嵩。作镇盛标格，出云为雨风。<br>　　瑞时物不疠，顺泽年多丰。加高冠四方，视秩居三公。<br>　　明朝虔昭报，颁祀岁严恭。署祝纡御札，诏贤导宸衷。<br>　　皇皇三川守，馨德清明躬。肃徒奉兰沐，竟夕玉华东。<br>　　星汉耿斋户，松泉寒寿宫。具修谅蠲吉，曙色犹葱曚。<br>　　端仪大圭立，兴俛声玲珑。挹瓒椒桂馥，奏金岩壑空。<br>　　灵歆若有答，仿佛传祝工。卒事不遑偃，胜奇纷四丛。<br>　　朝霞破灵嶂，错落间苍红。动息形似蚁，玄黄气如笼。<br>　　奔倾千万状，群岳安比崇。日月襟袖捧，人天道路通。<br>　　冥搜必殚竭，跻览忘崎穹。踏翠遍诸刹，趣绵步难终。<br>　　浮丘仙袂接，谢公屐齿穷。龙潭应下瞰，九曲当骇容。<br>　　龙门计东豁，三台有何踪。金象语奚应，玉人光想融。<br>　　瑶浆与石髓，清骨宜遭逢。况是降神处，迹惟申甫同。<br>　　周翰已洽论，伊衡亦期功。诚富东山兴，须陟中台庸。<br>　　勉促旋騑軨，未可恋云松。散材事即异，期为卜一峰。
◎卷.33【早春陪敕使麻先生祭岳】马令<br>　　我皇盛文物，道化天地先。鞭挞走神鬼，玉帛礼山川。<br>　　忽下袁州使，来游紫洞前。青羊得处所，白鹤□时年。<br>　　虔恳飞龙记，昭彰化鸟篇。□风半山水，□气总云烟。<br>　　光抱升中日，霞明五色天。山横翠微外，室在绿潭边。<br>　　缇幕灰初庪，焚林火欲然。年光著草树，春色换山泉。<br>　　伊水来何日，嵩岩去几千。山疑小天下，人是会神仙。<br>　　叶令乘凫入，浮丘驾鹤旋。麻姑几年岁，三见海成田。<br>第八百八十八卷
◎卷.1【奉和郎中题仙岩瀑布十四韵】灵澈<br>　　致闲在一郡，民安已三年。每怀贞士心，孙许犹差肩。<br>　　采异百代后，得之古人前。扪险路坱圠，临深闻潺湲。<br>　　上有千岁树，下飞百丈泉。清谷长雷雨，丹青凝霜烟。<br>　　遥将大壑近，暗与方壶连。白石颜色寒，老藤花叶鲜。<br>　　轩皇自兹去，乔木空依然。碧山东极海，明月高升天。<br>　　平野生竹柏，虽远地不偏。永愿酬国恩，自将布金田。<br>　　穆穆早朝人，英英丹陛贤。谁思沧洲意，方欲涉巨川。
◎卷.2【过商山】贯休<br>　　吟缘横翠忆天台，啸狖啼猿见尽猜。四个老人何处去，<br>　　一声仙鹤过溪来。皇城宫阙回头尽，紫阁烟霞为我开。<br>　　天际峰峰尽堪住，红尘中去大悠哉。
◎卷.3【过西塞山】齐己<br>　　空江平野流，风岛苇飕飕。残日衔西塞，孤帆向北洲。<br>　　边鸿渡汉口，楚树出吴头。终日高云里，身依片石休。
◎卷.4【中秋月】可朋<br>　　登楼仍喜此宵晴，圆魄才观思便清。海面乍浮犹隐映，<br>　　天心高挂最分明。片云想有神仙出，回野应无鬼魅形。<br>　　曾向洞庭湖上看，君山半雾水初平。
◎卷.5【僧院泉】修睦<br>　　澄澈照人胆，深山只一般。来难穷处所，心去助波澜。<br>　　砌曲夜声苦，窗虚客梦阑。无心谁肯爱，时有老僧看。
◎卷.6【题僧院泉】修睦<br>　　何处云根新布得，归仍半日在烟萝。莫轻竹引经窗小，<br>　　须信更深入耳多。绕砌虽然清自别，出门长恐浊相和。<br>　　从此无心恋沧海，沧海无风亦起波。
◎卷.7【岳上作】修睦<br>　　始好步青苔，蝉声且莫催。辛勤来到此，容易便言回。<br>　　远水月未上，四方云正开。更堪逢道侣，特地话天台。
◎卷.8【望西山】修睦<br>　　积翠异诸岳，令人看莫休。有时经暮雨，独得倚高楼。<br>　　云外僧应老，林间水正秋。到头归隐处，岂在问嵩丘。
◎卷.9【题虎掊泉】修睦<br>　　一自虎掊得，清声四远流。众人怜尔处，长夜洗心头。<br>　　出谷花随去，背岩猿下偷。林边落江徼，风起雨翛翛。
◎卷.10【松】修睦<br>　　细韵飕飕入骨凉，影兼巢鹤过高墙。<br>　　盘根一种依平地，自是梧桐不久长。
◎卷.11【岳阳对柳】修睦<br>　　谁此种秋色，令人看莫穷。正垂云梦雨，不奈洞庭风。<br>　　昔出长安道，独游隋苑东。当时今日思，须信苦相同。
◎卷.12【归山吟】清豁<br>　　聚如浮沫散如云，聚不相将散不分。<br>　　入郭当时君是我，归山今日我非君。
◎卷.13【游倚帝山二首】吴筠<br>　　山间非吾心，物表翼所托。振衣超烦滓，策杖追岑壑。<br>　　绝地穷gK岈，造天究磐礴。迩临烟霞积，逖睇宇宙廓。<br>　　俯惊白云涌，仰骇飞泉落。苔浓鲜翠屏，松古丽丹崿。<br>　　目冀睹乔羡，心希驭龙鹤。乃知巢由情，岂伊猿鸟乐。<br>　　兹山何独秀，万仞倚昊苍。晨跻烟霞趾，夕憩灵仙场。<br>　　俯观海上月，坐弄浮云翔。松风振雅音，桂露含晴光。<br>　　不出六合外，超然万累忘。信彼古来士，岩栖道弥彰。
◎卷.14【翰林院望终南山】吴筠<br>　　窃慕隐沦道，所欢岩穴居。谁言忝休命，遂入承明庐。<br>　　物情不可易，幽中未尝摅。幸见终南山，岧峣凌太虚。<br>　　青霭长不灭，白云闲卷舒。悠然相探讨，延望空踌蹰。<br>　　迹系心无极，神超兴有馀。何当解维絷，永托逍遥墟。
◎卷.15【秋日彭蠡湖中观庐山】吴筠<br>　　泛舟太湖上，回瞰兹山隈。万顷沧波中，千峰郁崔嵬。<br>　　凉烟发炉峤，秋日明帝台。绝巅凌大漠，悬流泻昭回。<br>　　穹崇石梁引，岈豁天门开。飞鸟屡隐见，白云时往来。<br>　　超然契清赏，目醉心悠哉。董氏出六合，王君升九垓。<br>　　谁言旷遐祀，庶可相追陪。从此永栖托，拂衣谢浮埃。
◎卷.16【秋日望倚帝山】吴筠<br>　　楚服多奇山，灵表先倚帝。孤秀白云里，青冥何崇丽。<br>　　秋天已晴朗，晚日更澄霁。远峰列在目，杳与神襟契。<br>　　倏忽遗世间，宛如再登诣。伊予抱斯志，代处人烟闭。<br>　　何事牵俗网，悠然负芝桂。朅来从隐沦，式保羡门计。
◎卷.17【蔷薇花】李冶<br>　　翠融红绽浑无力，斜倚栏干似诧人。深处最宜香惹蝶，<br>　　摘时兼恐焰烧春。当空巧结玲珑帐，著地能铺锦绣裀。<br>　　最好凌晨和露看，碧纱窗外一枝新。
◎卷.18【柳】李冶<br>　　最爱纤纤曲水滨，夕阳移影过青蘋。东风又染一年绿，<br>　　楚客更伤千里春。低叶已藏依岸棹，高枝应闭上楼人。<br>　　舞腰渐重烟光老，散作飞绵惹翠裀。<br>第八百八十九卷
◎卷.1【好时光】李隆基<br>　　宝髻偏宜宫样，莲脸嫩，体红香。眉黛不须张敞画，<br>　　天教入鬓长。<br>　　莫倚倾国貌，嫁取个，有情郎。彼此当年少，<br>　　莫负好时光。
◎卷.2【巫山一段云】李晔<br>　　缥缈云间质，盈盈波上身。袖罗斜举动埃尘，明艳不胜春。<br>　　翠鬓晚妆烟重，寂寂阳台一梦。冰眸莲脸见长新，<br>　　巫峡更何人。<br>　　蝶舞梨园雪，莺啼柳带烟。小池残日艳阳天，苎萝山又山。<br>　　青鸟不来愁绝，忍看鸳鸯双结。春风一等少年心，<br>　　闲情恨不禁。
◎卷.3【菩萨蛮（又名子夜歌、巫山一片云、重叠金）】李晔<br>　　登楼遥望秦宫殿，茫茫只见双飞燕。渭水一条流，<br>　　千山与万丘。<br>　　远烟笼碧树，陌上行人去。安得有英雄，迎归大内中。<br>　　飘飘且在三峰下，秋风往往堪沾洒。肠断忆仙宫，<br>　　朦胧烟雾中。<br>　　思梦时时睡，不语长如醉。早晚是归期，苍穹知不知。
◎卷.4【一叶落】李存勖<br>　　一叶落，搴朱箔，此时景物正萧索。画楼月影寒，<br>　　西风吹罗幕。吹罗幕，往事思量著。
◎卷.5【如梦令（一名忆仙姿、宴桃源、比梅）】李存勖<br>　　曾宴桃源深洞，一曲清歌舞凤。长记别伊时，<br>　　和泪出门相送。如梦，如梦，残月落花烟重。
◎卷.6【阳台梦】李存勖<br>　　薄罗衫子金泥缝，困纤腰怯铢衣重。笑迎移步小兰丛，<br>　　亸金翘玉凤。<br>　　娇多情脉脉，羞把同心拈弄。楚天云雨却相和，<br>　　又入阳台梦。
◎卷.7【歌头】李存勖<br>　　赏芳春，暖风飘箔。莺啼绿树，轻烟笼晚阁。杏桃红，<br>　　开繁萼。灵和殿，禁柳千行斜，金丝络。夏云多，<br>　　奇峰如削。纨扇动微凉，轻绡薄，梅雨霁，火云烁。<br>　　临水槛，永日逃繁暑，泛觥酌。<br>　　露华浓，冷高梧，凋万叶。一霎晚风，蝉声新雨歇。<br>　　惜惜此光阴，如流水。东篱菊残时，叹萧索。繁阴积，<br>　　岁时暮，景难留。不觉朱颜失却，好容光。且且须呼宾友，<br>　　西园长宵。宴云谣，歌皓齿，且行乐。
◎卷.8【浣溪纱（一作浣纱溪、小庭花）】李璟<br>　　风压轻云贴水飞，乍晴池馆燕争泥，沈郎多病不胜衣。<br>　　沙上未闻鸿雁信，竹间时听鹧鸪啼，此情惟有落花知。
◎卷.9【摊破浣溪沙（一名山花子）】李璟<br>　　菡萏香销翠叶残，西风愁起绿波间。还与韶光共憔悴，<br>　　不堪看。<br>　　细雨梦回鸡塞远，小楼吹彻玉笙寒。多少泪珠何限恨，<br>　　倚阑干。<br>　　手卷真珠上玉钩，依前春恨锁重楼。风里落花谁是主，<br>　　思悠悠。<br>　　青鸟不传云外信，丁香空结雨中愁。回首渌波三峡暮，<br>　　接天流。
◎卷.10【渔父（一名渔歌子）】李煜<br>　　浪花有意千里雪，桃花无言一队春。一壶酒，一竿身，<br>　　快活如侬有几人。<br>　　一棹春风一叶舟，一纶茧缕一轻钩。花满渚，酒满瓯，<br>　　万顷波中得自由。
◎卷.11【忆江南】李煜<br>　　（一名望江南、梦江南、江南好、梦江口、望江梅、<br>　　归塞北、谢秋娘、春去也）<br>　　多少恨，昨夜梦魂中。还似旧时游上苑，<br>　　车如流水马如龙。花月正春风。<br>　　多少泪，沾袖复横颐。心事莫将和泪滴，<br>　　凤笙休向月明吹。肠断更无疑。<br>　　闲梦远，南国正芳春。船上管弦江面绿，<br>　　满城飞絮混轻尘。愁杀看花人。<br>　　闲梦远，南国正清秋。千里江山寒色暮，<br>　　芦花深处泊孤舟。笛在月明楼。
◎卷.12【捣练子（一名深院月）】李煜<br>　　深院静，小庭空，断续寒砧断续风。无奈夜长人不寐，<br>　　数声和月到帘栊。<br>　　云鬓乱，晚妆残，带恨眉儿远岫攒。斜托香腮春笋懒，<br>　　为谁和泪倚阑干。
◎卷.13【相见欢（一名乌夜啼）】李煜<br>　　（又名上西楼、西楼子、月上瓜洲、秋夜月、忆真妃）<br>　　林花谢了春红，太匆匆。无奈朝来寒雨，晚来风。<br>　　胭脂泪，相留醉，几时重。自是人生长恨，水长东。<br>　　无言独上西楼，月如钩。寂寞梧桐深院，锁清秋。<br>　　剪不断，理还乱，是离愁。别是一般滋味，在心头。
◎卷.14【长相思（一名双红豆、山渐青、忆多娇）】李煜<br>　　一重山，两重山。山远天高烟水寒，相思枫叶丹。<br>　　菊花开，菊花残。塞雁高飞人未还，一帘风月闲。<br>　　云一涡，玉一梭。澹澹衫儿薄薄罗，轻颦双黛螺。<br>　　秋风多，雨如和。帘外芭蕉三两窠，夜长人奈何。
◎卷.15【浣溪沙】李煜<br>　　红日已高三丈透，金炉次第添香兽，红锦地衣随步皱。<br>　　佳人舞点金钗溜，酒恶时拈花蕊嗅，别殿遥闻箫鼓奏。<br>　　转烛飘蓬一梦归，欲寻陈迹怅人非，天教心愿与身违。<br>　　待月池台空逝水，荫花楼阁漫斜晖，登临不惜更沾衣。
◎卷.16【采桑子（一名丑奴儿、罗敷媚、罗敷艳歌）】李煜<br>　　辘轳金井梧桐晚，几树惊秋。昼雨如愁，百尺虾须上玉钩。<br>　　琼窗春断双蛾皱，回首边头。欲寄鳞游，九曲寒波不溯流。<br>　　亭前春逐红英尽，舞态徘徊。细雨霏微，不放双眉时暂开。<br>　　绿窗冷静芳音断，香印成灰。可奈情怀，欲睡朦胧入梦来。
◎卷.17【菩萨蛮】李煜<br>　　花明月暗笼轻雾，今宵好向郎边去。刬袜步香阶，<br>　　手提金缕鞋。<br>　　画堂南畔见，一晌偎人颤。好为出来难，教君恣意怜。<br>　　蓬莱院闭天台女，画堂昼寝无人语。抛枕翠云光，<br>　　绣衣闻异香。<br>　　潜来珠锁动，惊觉鸳鸯梦。慢脸笑盈盈，相看无限情。<br>　　铜簧韵脆锵寒竹，新声慢奏移纤玉。眼色暗相钩，<br>　　秋波横欲流。<br>　　雨云深绣户，来便谐衷素。宴罢又成空，梦迷春睡中。<br>　　人生愁恨何能免，消魂独我情何限。故国梦重归，<br>　　觉来双泪垂。<br>　　高楼谁与上，长记秋晴望。往事已成空，还如一梦中。
◎卷.18【清平乐（一名忆萝月）】李煜<br>　　别来春半，触目愁肠断。砌下落梅如雪乱，拂了一身还满。<br>　　雁来音信无凭，路遥归梦难成。离恨却如春草，<br>　　更行更远还生。
◎卷.19【喜迁莺（一名鹤冲天、燕归来）】李煜<br>　　晓月坠，宿云微，无语枕频欹。梦回芳草思依依，<br>　　天远雁声稀。<br>　　啼莺散，馀花乱，寂寞画堂深院。片红休扫尽从伊，<br>　　留待舞人归。
◎卷.20【阮郎归（一名醉桃源、碧桃春）】李煜<br>　　东风吹水日衔山，春来长是闲。落花狼藉酒阑珊，<br>　　笙歌醉梦间。<br>　　春睡觉，晚妆残，无人整翠鬟。留连光景惜朱颜，<br>　　黄昏独倚阑。
◎卷.21【锦堂春（一名乌夜啼）】李煜<br>　　昨夜风兼雨，帘帏飒飒秋声。烛残漏滴频欹枕，<br>　　起坐不能平。<br>　　世事漫随流水，算来一梦浮生。醉乡路稳宜频到，<br>　　此外不堪行。
◎卷.22【应天长】李煜<br>　　一钩初月临妆镜，蝉鬓凤钗慵不整。重帘静，层楼迥，<br>　　惆怅落花风不定。<br>　　柳堤芳草径，梦断辘轳金井。昨夜更阑酒醒，春愁过却病。
◎卷.23【望远行】李煜<br>　　碧砌花光照眼明，朱扉长日镇长扃。馀寒欲去梦难成，<br>　　炉香烟冷自亭亭。<br>　　辽阳月，秣陵砧，不传消息但传情。黄金台下忽然惊，<br>　　征人归日二毛生。
◎卷.24【浪淘沙（一名卖花声）】李煜<br>　　帘外雨潺潺，春意阑珊。罗衾不耐五更寒。<br>　　梦里不知身是客，一晌贪欢。<br>　　独自暮凭阑，无限江山。别时容易见时难。<br>　　流水落花春去也，天上人间。<br>　　往事只堪哀，对景难排。秋风庭院藓侵阶。<br>　　一桁珠帘闲不卷，终日谁来。<br>　　金剑已沈埋，壮气蒿莱。晚凉天净月华开。<br>　　想得玉楼瑶殿影，空照秦淮。
◎卷.25【木兰花（一名玉楼春、春晓曲、惜春容）】李煜<br>　　晓妆初了明肌雪，春殿嫔娥鱼贯列。凤箫声断水云闲，<br>　　重按霓裳歌遍彻。<br>　　临风谁更飘香屑，醉拍阑干情未切。归时休放烛花红，<br>　　待蹋马蹄清夜月。
◎卷.26【虞美人】李煜<br>　　风回小院庭芜绿，柳眼春相续。凭阑半日独无言，<br>　　依旧竹声新月，似当年。<br>　　笙歌未散尊罍在，池面冰初解。烛明香暗画楼深，<br>　　满鬓清霜残雪，思难禁。<br>　　春花秋月何时了，往事知多少。小楼昨夜又东风，<br>　　故国不堪回首月明中。<br>　　雕阑玉砌应犹在，只是朱颜改。问君能有几多愁，<br>　　恰似一江春水向东流。
◎卷.27【一斛珠（一名醉落魄）】李煜<br>　　晚妆初过，沈檀轻注些儿个。向人微露丁香颗。<br>　　一曲清歌，暂引樱桃破。<br>　　罗袖裛残殷色可，杯深旋被香醪涴。<br>　　绣床斜凭娇无那。烂嚼红茸，笑向檀郎唾。
◎卷.28【临江仙】李煜<br>　　樱桃落尽春归去，蝶翻轻粉双飞。子规啼月小楼西。<br>　　玉钩罗幕，惆怅暮烟垂。<br>　　别巷寂寥人散后，望残烟草低迷。炉香闲袅凤凰儿。<br>　　空持罗带，回首恨依依。
◎卷.29【蝶恋花】李煜<br>　　（一名一箩金、黄金缕、明月生南浦、凤栖梧、<br>　　鹊蹋枝、卷珠帘、鱼水同欢）<br>　　遥夜亭皋闲信步。才过清明，渐觉伤春暮。<br>　　数点雨声风约住，朦胧澹月云来去。<br>　　桃李依依香暗度。谁在秋千，笑里轻轻语。<br>　　一片芳心千万绪，人间没个安排处。
◎卷.30【破阵子（一名十拍子）】李煜<br>　　四十年来家国，三千里地山河。凤阙龙楼连霄汉，<br>　　玉树琼枝作烟萝，几曾识干戈。。<br>　　一旦归为臣虏，沈腰潘鬓销磨。最是苍黄辞庙日，<br>　　教坊独奏别离歌，垂泪对宫娥。
◎卷.31【醉妆词】王衍<br>　　者边走，那边走，只是寻花柳。那边走，者边走，<br>　　莫厌金杯酒。
◎卷.32【甘州曲】王衍<br>　　画罗裙，能解束，称腰身。柳眉桃脸不胜春。<br>　　薄媚足精神，可惜沦落在风尘。
◎卷.33【木兰花】孟昶<br>　　冰肌玉骨清无汗，水殿风来暗香满。绣帘一点月窥人，<br>　　欹枕钗横云鬓乱。<br>　　起来琼户启无声，时见疏星渡河汉。屈指西风几时来，<br>　　只恐流年暗中换。<br>第八百九十卷
◎卷.1【回波乐】李景伯<br>　　回波尔时酒卮，微臣职在箴规。侍宴既过三爵，<br>　　喧哗窃恐非仪。
◎卷.2【回波乐】沈佺期<br>　　回波尔时佺期，流向岭外生归。身名已蒙齿录，<br>　　袍笏未复牙绯。
◎卷.3【回波乐】裴谈<br>　　回波尔时栲栳，怕妇也是大好。外边只有裴谈，<br>　　内里无过李老。
◎卷.4【舞马词】张说<br>　　万玉朝宗凤扆，千金率领龙媒。眄鼓凝骄蹀躞，<br>　　听歌弄影徘徊。<br>　　天鹿遥征卫叔，日龙上借羲和。将共两骖争舞，<br>　　来随八骏齐歌。<br>　　彩旄八佾成行，时龙五色因方。屈膝衔杯赴节，<br>　　倾心献寿无疆。<br>　　帝皂龙驹沛艾，星阑骥子权奇。腾倚骧洋应节，<br>　　繁骄接迹不移。<br>　　二圣先天合德，群灵率土可封。击石骖驔紫燕，<br>　　摐金顾步苍龙。<br>　　圣君出震应箓，神马浮河献图。足蹋天庭鼓舞，<br>　　心将帝乐踟蹰。
◎卷.5【蹋歌词】崔液<br>　　彩女迎金屋，仙姬出画堂。鸳鸯裁锦袖，翡翠贴花黄。<br>　　歌响舞分行，艳色动流光。<br>　　庭际花微落，楼前汉已横。金壶催夜尽，罗袖舞寒轻。<br>　　乐笑畅欢情，未半著天明。
◎卷.6【桂殿秋】李白<br>　　仙女下，董双成，汉殿夜凉吹玉笙。曲终却从仙官去，<br>　　万户千门惟月明。<br>　　河汉女，玉炼颜，云輧往往在人间。九霄有路去无迹，<br>　　袅袅香风生佩环。
◎卷.7【清平调】李白<br>　　云想衣裳花想容，春风拂槛露华浓。若非群玉山头见，<br>　　会向瑶台月下逢。<br>　　一枝红艳露凝香，云雨巫山枉断肠。借问汉宫谁得似，<br>　　可怜飞燕倚新妆。<br>　　名花倾国两相欢，常得君王带笑看。解得春风无限恨，<br>　　沈香亭北倚阑干。
◎卷.8【连理枝】李白<br>　　雪盖宫楼闭，罗幕昏金翠。斗压阑干，香心澹薄，<br>　　梅梢轻倚。喷宝猊香烬、麝烟浓，馥红绡翠被。<br>　　浅画云垂帔，点滴昭阳泪。咫尺宸居，君恩断绝，<br>　　似遥千里。望水晶帘外、竹枝寒，守羊车未至。
◎卷.9【菩萨蛮】李白<br>　　平林漠漠烟如织，寒山一带伤心碧。暝色入高楼，<br>　　有人楼上愁。<br>　　玉阶空伫立，宿鸟归飞急。何处是归程，长亭更短亭。
◎卷.10【忆秦娥（一名秦楼月、碧云深、双荷叶）】李白<br>　　箫声咽，秦娥梦断秦楼月。秦楼月，年年柳色，灞陵伤别。<br>　　乐游原上清秋节，咸阳古道音尘绝。音尘绝，<br>　　西风残照，汉家陵阙。
◎卷.11【清平乐（一名忆萝月）】李白<br>　　禁庭春昼，莺羽披新绣。百草巧求花下斗，只赌珠玑满斗。<br>　　日晚却理残妆，御前闲舞霓裳。谁道腰肢窈窕，<br>　　折旋笑得君王。<br>　　禁闱秋夜，月探金窗罅。玉帐鸳鸯喷兰麝，时落银灯香灺。<br>　　女伴莫话孤眠，六宫罗绮三千。一笑皆生百媚，<br>　　宸衷教在谁边。<br>　　烟深水阔，音信无由达。惟有碧天云外月，偏照悬悬离别。<br>　　尽日感事伤怀，愁眉似锁难开。夜夜长留半被，<br>　　待君魂梦归来。<br>　　鸾衾凤褥，夜夜常孤宿。更被银台红蜡烛，学妾泪珠相续。<br>　　花貌些子时光，抛人远泛潇湘。欹枕悔听寒漏，<br>　　声声滴断愁肠。<br>　　画堂晨起，来报雪花坠。高卷帘栊看佳瑞，皓色远迷庭砌。<br>　　盛气光引炉烟，素草寒生玉佩。应是天仙狂醉，<br>　　乱把白云揉碎。
◎卷.12【欸乃曲】元结<br>　　偶存名迹在人间，顺俗与时未安闲。来谒大官兼问政，<br>　　扁舟却入九疑山。<br>　　湘江二月春水平，满月和风宜夜行。唱桡欲过平阳戍，<br>　　守吏相呼问姓名。<br>　　千里枫林烟雨深，无朝无暮有猿吟。倚桡静听曲中意，<br>　　好似云山韶濩音。<br>　　零陵郡北湘水东，浯溪形胜满湘中。溪口石颠堪自逸，<br>　　谁能相伴作渔翁。<br>　　下泷船似入深渊，上泷船似欲升天。泷南始到九疑郡，<br>　　应绝高人乘兴船。
◎卷.13【渔父】张志和<br>　　西塞山前白鹭飞，桃花流水鳜鱼肥。青箬笠，绿蓑衣，<br>　　斜风细雨不须归。<br>　　钓台渔父褐为裘，两两三三舴艋舟。能纵棹，惯乘流，<br>　　长江白浪不曾忧。<br>　　霅溪湾里钓鱼翁，舴艋为家西复东。江上雪，浦边风，<br>　　笑著荷衣不叹穷。<br>　　松江蟹舍主人欢，菰饭莼羹亦共餐。枫叶落，荻花干，<br>　　醉宿渔舟不觉寒。<br>　　青草湖中月正圆，巴陵渔父棹歌连。钓车子，橛头船，<br>　　乐在风波不用仙。
◎卷.14【渔父】张松龄<br>　　乐是风波钓是闲，草堂松桧已胜攀。太湖水，洞庭山，<br>　　狂风浪起且须还。
◎卷.15【章台柳（寄柳氏）】韩翃<br>　　章台柳，章台柳，往日依依今在否？纵使长条似旧垂，<br>　　也应攀折他人手。
◎卷.16【三台（或加令字，一名翠华引、开元乐）】韦应物<br>　　一年一年老去，明日后日花开。未报长安平定，<br>　　万国岂得衔杯。<br>　　冰泮寒塘水绿，雨馀百草皆生。朝来衡门无事，<br>　　晚下高斋有情。
◎卷.17【调笑令（一名宫中调笑、转应曲、三台令）】韦应物<br>　　胡马，胡马，远放燕支山下。跑沙跑雪独嘶，<br>　　东望西望路迷。迷路，迷路，边草无穷日暮。<br>　　河汉，河汉，晓挂秋城漫漫。愁人起望相思，<br>　　塞北江南别离。离别，离别，河汉虽同路绝。
◎卷.18【三台（宫中二首，江南四首）】王建<br>　　鱼藻池边射鸭，芙蓉苑里看花。日色柘袍相似，<br>　　不著红鸾扇遮。<br>　　池北池南草绿，殿前殿后花红。天子千秋万岁，<br>　　未央明月清风。<br>　　扬州桥边小妇，长干市里商人。三年不得消息，<br>　　各自拜鬼求神。<br>　　青草湖边草色，飞猿岭上猿声。万里三湘客到，<br>　　有风有雨人行。<br>　　树头花落花开，道上人去人来。朝愁暮愁即老，<br>　　百年几度三台。<br>　　斗身强健且为，头白齿落难追。准拟百年千岁，<br>　　能得几许多时。
◎卷.19【调笑令（即宫中调笑）】王建<br>　　团扇，团扇，美人并来遮面。玉颜憔悴三年，<br>　　谁复商量管弦。弦管，弦管，春草昭阳路断。<br>　　胡蝶，胡蝶，飞上金枝玉叶。君前对舞春风，<br>　　百叶桃花树红。红树，红树，燕语莺啼日暮。<br>　　罗袖，罗袖，暗舞春风依旧。遥看歌舞玉楼，<br>　　好日新妆坐愁。愁坐，愁坐，一世虚生虚过。<br>　　杨柳，杨柳，日暮白沙渡口。船头江水茫茫，<br>　　商人少妇断肠。肠断，肠断，鹧鸪夜飞失伴。
◎卷.20【调笑令（即转应曲）】戴叔伦<br>　　边草，边草，边草尽来兵老。山南山北雪晴，<br>　　千里万里月明。明月，明月，胡笳一声愁绝。
◎卷.21【纥那曲（二首）】刘禹锡<br>　　杨柳郁青青，竹枝无限情。同郎一回顾，听唱纥那声。<br>　　蹋曲兴无穷，调同辞不同。愿郎千万寿，长作主人翁。
◎卷.22【忆江南（即春去也）】刘禹锡<br>　　春去也，多谢洛城人。弱柳从风疑举袂，<br>　　丛兰裛露似沾巾。独坐亦含嚬。<br>　　春去也。共惜艳阳年。犹有桃花流水上，<br>　　无辞竹叶醉尊前。惟待见青天。
◎卷.23【潇湘神】刘禹锡<br>　　湘水流，湘水流，九疑云物至今愁。若问二妃何处所，<br>　　零陵芳草露中秋。<br>　　斑竹枝，斑竹枝，泪痕点点寄相思。楚客欲听瑶瑟怨，<br>　　潇湘深夜月明时。
◎卷.24【抛球乐】刘禹锡<br>　　五色绣团圆，登君玳瑁筵。最宜红烛下，偏称落花前。<br>　　上客如先起，应须赠一船。<br>　　春早见花枝，朝朝恨发迟。及看花落后，却忆未开时。<br>　　幸有抛球乐，一杯君莫辞。
◎卷.25【花非花】白居易<br>　　花非花，雾非雾。夜半来，天明去。来如春梦不多时，<br>　　去似朝云无觅处。
◎卷.26【忆江南】白居易<br>　　江南好，风景旧曾谙。日出江花红胜火，<br>　　春来江水绿如蓝。能不忆江南。<br>　　江南忆，最忆是杭州。山寺月中寻桂子，<br>　　郡亭枕上看潮头。何日更重游。<br>　　江南忆，其次忆吴宫。吴酒一杯春竹叶，<br>　　吴娃双舞醉芙蓉。早晚得相逢。
◎卷.27【如梦令】白居易<br>　　前度小花静院，不比寻常时见。见了又还休，<br>　　愁却等闲分散。肠断，肠断，记取钗横鬓乱。<br>　　落月西窗惊起，好个匆匆些子。鬒鬓亸轻松，<br>　　凝了一双秋水。告你，告你，休向人间整理。<br>　　频日雅欢幽会，打得来来越z4。说著暂分飞，<br>　　蹙损一双眉黛。无奈，无奈，两个心儿总待。
◎卷.25【长相思】白居易<br>　　汴水流，泗水流。流到瓜洲古渡头，吴山点点愁。<br>　　思悠悠，恨悠悠。恨到归时方始休，月明人倚楼。<br>　　深画眉，浅画眉。蝉鬓鬅鬙云满衣，阳台行雨回。<br>　　巫山高，巫山低。暮雨潇潇郎不归，空房独守时。
◎卷.26【谪仙怨（集作律诗，题云苕溪酬梁耿别后见寄）】刘长卿<br>　　晴川落日初低，惆怅孤舟解携。鸟向平芜远近，<br>　　人随流水东西。<br>　　白云千里万里，明月前溪后溪。独恨长沙谪去，<br>　　江潭春草萋萋。
◎卷.27【广谪仙怨】窦弘馀<br>　　胡尘犯阙冲关，金辂提携玉颜。云雨此时萧散，<br>　　君王何日归还。<br>　　伤心朝恨暮恨，回首千山万山。独望天边初月，<br>　　蛾眉犹自弯弯。
◎卷.28【广谪仙怨】康骈<br>　　晴山碍目横天，绿叠君王马前。銮辂西巡蜀国，<br>　　龙颜东望秦川。<br>　　曲江魂断芳草，妃子愁凝暮烟。长笛此时吹罢，<br>　　何言独为婵娟。<br>第八百九十一卷
◎卷.1【八六子】杜牧<br>　　洞房深，画屏灯照，山色凝翠沈沈。听夜雨，冷滴芭蕉，<br>　　惊断红窗好梦。龙烟细飘绣衾，辞恩久归长信。<br>　　凤帐萧疏，椒殿闲扃。<br>　　辇路苔侵，绣帘垂，迟迟漏传丹禁。蕣华偷悴，<br>　　翠鬟羞整。愁坐望处，金舆渐远，何时彩仗重临。<br>　　正消魂，梧桐又移翠阴。
◎卷.2【忆江南】崔怀宝<br>　　平生愿，愿作乐中筝。得近玉人纤手子，<br>　　砑罗裙上放娇声。便死也为荣。
◎卷.3【闲中好】郑符<br>　　闲中好，尽日松为侣。此趣人不知，轻风度僧语。
◎卷.4【闲中好】段成式<br>　　闲中好，尘务不萦心。坐对当窗木，看移三面阴。
◎卷.5【闲中好】张希复<br>　　闲中好，幽磬度声迟。卷上论题肇，画中僧姓支。
◎卷.6【南歌子（歌或作柯，一名春宵曲）】温庭筠<br>　　手里金鹦鹉，胸前绣凤凰。偷眼暗形相，不如从嫁与，<br>　　作鸳鸯。<br>　　似带如丝柳，团酥握雪花。帘卷玉钩斜，九衢尘欲暮，<br>　　逐香车。<br>　　倭堕低梳髻，连娟细扫眉。终日两相思，为君憔悴尽，<br>　　百花时。<br>　　脸上金霞细，眉间翠钿深。欹枕覆鸳衾，隔帘莺百转，<br>　　感君心。<br>　　扑蕊添黄子，呵花满翠鬟。鸳枕映屏山，月明三五夜，<br>　　对芳颜。<br>　　转盼如波眼，娉婷似柳腰。花里暗相招，忆君肠欲断，<br>　　恨春宵。<br>　　懒拂鸳鸯枕，休缝翡翠裙。罗帐罢炉熏，近来心更切，<br>　　为思君。
◎卷.7【荷叶杯】温庭筠<br>　　一点露珠凝冷，波影，满池塘。绿茎红艳两相乱，肠断，<br>　　水风凉。<br>　　镜水夜来秋月，如雪，采莲时。小娘红粉对寒浪，惆怅，<br>　　正思惟。<br>　　楚女欲归南浦，朝雨，湿愁红。小船摇漾入花里，波起，<br>　　隔西风。
◎卷.8【忆江南】温庭筠<br>　　千万恨，恨极在天涯。山月不知心里事，<br>　　水风空落眼前花。摇曳碧云斜。<br>　　梳洗罢，独倚望江楼。过尽千帆皆不是，<br>　　斜晖脉脉水悠悠。肠断白蘋洲。
◎卷.9【蕃女怨】温庭筠<br>　　万枝香雪开已遍，细雨双燕。钿蝉筝，金雀扇，<br>　　画梁相见。雁门消息不归来，又飞回。<br>　　碛南沙上惊雁起，飞雪千里。玉连环，金镞箭，<br>　　年年征战。画楼离恨锦屏空，杏花红。
◎卷.10【遐方怨】温庭筠<br>　　凭绣槛，解罗帏。未得君书，断肠潇湘春雁飞，<br>　　不知征马几时归，海棠花谢也，雨霏霏。<br>　　花半拆，雨初晴。未卷珠帘，梦残惆怅闻晓莺，<br>　　宿妆眉浅粉山横，约鬟鸾镜里，绣罗轻。
◎卷.11【诉衷情（一名一丝风）】温庭筠<br>　　莺语，花舞，春昼午，雨霏微。金带枕，宫锦，凤凰帷。<br>　　柳弱燕交飞，依依。辽阳音信稀，梦中归。
◎卷.12【定西番】温庭筠<br>　　汉使昔年离别，攀弱柳，折寒梅，上高台。<br>　　千里玉关春雪，雁来人不来。羌笛一声愁绝，月裴回。<br>　　海燕欲飞调羽，萱草绿，杏花红，隔帘栊。<br>　　双鬓翠霞金缕，一枝春艳浓。楼上月明三五，琐窗中。<br>　　细雨晓莺春晚，人似玉，柳如眉，正相思。<br>　　罗幕翠帘初卷，镜中花一枝。肠断塞门消息，雁来稀。
◎卷.13【思帝乡】温庭筠<br>　　花花，满枝红似霞。罗袖画帘肠断，卓香车。<br>　　回面共人闲语，战篦金凤斜。惟有阮郎春尽，不归家。
◎卷.14【酒泉子】温庭筠<br>　　花映柳条，闲向绿萍池上。凭栏干，窥细浪，雨萧萧。<br>　　近来音信两疏索，洞房空寂寞。掩银屏，垂翠箔，度春宵。<br>　　日映纱窗，金鸭小屏山碧。故乡春，烟霭隔，背兰釭。<br>　　宿妆惆怅倚高阁，千里云影薄。草初齐，花又落，燕双飞。<br>　　楚女不归，楼枕小河春水。月孤明，风又起，杏花稀。<br>　　玉钗斜篸云鬟重，裙上金缕凤。八行书，千里梦，雁南飞。<br>　　罗带惹香，犹系别时红豆。泪痕新，金缕旧，断离肠。<br>　　一双娇燕语雕梁，还是去年时节。绿杨浓，芳草歇，<br>　　柳花狂。
◎卷.15【玉蝴蝶】温庭筠<br>　　秋风凄切伤离，行客未归时。塞外草先衰，江南雁到迟。<br>　　芙蓉凋嫩脸，杨柳堕新眉。摇落使人悲，断肠谁得知。
◎卷.16【女冠子】温庭筠<br>　　含娇含笑，宿翠残红窈窕。鬓如蝉，寒玉簪秋水，<br>　　轻纱卷碧烟。<br>　　雪胸鸾镜里，琪树凤楼前。寄语青娥伴，早求仙。<br>　　霞帔云发，钿镜仙容似雪。画愁眉，遮语回轻扇，<br>　　含羞下绣帏。<br>　　玉楼相望久，花洞恨来迟。早晚乘鸾去，莫相遗。
◎卷.17【归国遥（国一作自，遥一作谣）】温庭筠<br>　　香玉，翠凤宝钗垂s4zy。钿筐交胜金粟，越罗春水绿。<br>　　画堂照帘残烛，梦馀更漏促。谢娘无限心曲，晓屏山断续。<br>　　双脸，小凤战篦金飐艳。舞衣无力风敛，藕丝秋色染。<br>　　锦帐绣帏斜掩，露珠清晓簟。粉心黄蕊花靥，黛眉山两点。
◎卷.19【菩萨蛮】温庭筠<br>　　小山重叠金明灭，鬓云欲度香腮雪。懒起画蛾眉，<br>　　弄妆梳洗迟。<br>　　照花前后镜，花面交相映。新帖绣罗襦，双双金鹧鸪。<br>　　水精帘里颇黎枕，暖香惹梦鸳鸯锦。江上柳如烟，<br>　　雁飞残月天。<br>　　藕丝秋色浅，人胜参差剪。双鬓隔香红，玉钗头上风。<br>　　蕊黄无限当山额，宿妆隐笑纱窗隔。相见牡丹时，<br>　　暂来还别离。<br>　　翠钗金作股，钗上蝶双舞。心事竟谁知，月明花满枝。<br>　　翠翘金缕双鸂鶒，水文细起春池碧。池上海棠梨，<br>　　雨晴红满枝。<br>　　绣衫遮笑靥，烟草黏飞蝶。青琐对芳菲，玉关音信稀。<br>　　杏花含露团香雪，绿杨陌上多离别。灯在月胧明，<br>　　觉来闻晓莺。<br>　　玉钩褰翠幕，妆浅旧眉薄。春梦正关情，镜中蝉鬓轻。<br>　　玉楼明月长相忆，柳丝袅娜春无力。门外草萋萋，<br>　　送君闻马嘶。<br>　　画罗金翡翠，香烛销成泪。花落子规啼，绿窗残梦迷。<br>　　凤凰相对盘金缕，牡丹一夜经微雨。明镜照新妆，<br>　　鬓轻双脸长。<br>　　画楼相望久，阑外垂丝柳。音信不归来，社前双燕回。<br>　　牡丹花谢莺声歇，绿杨满院中庭月。相忆梦难成，<br>　　背窗灯半明。<br>　　翠钿金压脸，寂寞香闺掩。人远泪阑干，燕飞春又残。<br>　　满宫明月梨花白，故人万里关山隔。金雁一双飞，<br>　　泪痕沾绣衣。<br>　　小园芳草绿，家住越溪曲。杨柳色依依，燕归君不归。<br>　　宝函钿雀金鸂鶒，沈香阁上吴山碧。杨柳又如丝，<br>　　驿桥春雨时。<br>　　画楼音信断，芳草江南岸。鸾镜与花枝，此情谁得知。<br>　　南园满地堆轻絮，愁闻一霎清明雨。雨后却斜阳，<br>　　杏花零落香。<br>　　无言匀睡脸，枕上屏山掩。时节欲黄昏，无憀独倚门。<br>　　夜来皓月才当午，重帘悄悄无人语。深处麝烟长，<br>　　卧时留薄妆。<br>　　当年还自惜，往事那堪忆。花露月明残，锦衾知晓寒。<br>　　雨晴夜合玲珑日，万枝香袅红丝拂。闲梦忆金堂，<br>　　满庭萱草长。<br>　　绣帘垂s4zy，眉黛远山绿。春水渡溪桥，凭阑魂欲消。<br>　　竹风轻动庭除冷，珠帘月上玲珑影。山枕隐浓妆，<br>　　绿檀金凤凰。<br>　　两蛾愁黛浅，故国吴宫远。春恨正关情，画楼残点声。<br>　　玉纤弹处真珠落，流多暗湿铅华薄。春露浥朝花，<br>　　秋波浸晚霞。<br>　　风流心上物，本为风流出。看取薄情人，罗衣无此痕。
◎卷.9【清平乐】温庭筠<br>　　上阳春晚，宫女愁蛾浅。新岁清平思同辇，争奈长安路远。<br>　　凤帐鸳被徒熏，寂寞花锁千门。竞把黄金买赋，<br>　　为妾将上明君。<br>　　洛阳愁绝，杨柳花飘雪。终日行人争攀折，桥下水流呜咽。<br>　　上马争劝离觞，南浦莺声断肠。愁杀平原年少，<br>　　回首挥泪千行。
◎卷.10【更漏子】温庭筠<br>　　柳丝长，春雨细，花外漏声迢递。惊塞雁，起城乌，<br>　　画屏金鹧鸪。<br>　　香雾薄，透帘幕，惆怅谢家池阁。红烛背，绣帘垂，<br>　　梦长君不知。<br>　　星斗稀，钟鼓歇，帘外晓莺残月。兰露重，柳风斜，<br>　　满庭堆落花。<br>　　虚阁上，倚阑望，还似去年惆怅。春欲暮，思无穷，<br>　　旧欢如梦中。<br>　　金雀钗，红粉面，花里暂时相见。知我意，感君怜，<br>　　此情须问天。<br>　　香作穗，蜡成泪，还似两人心意。山枕腻，锦衾寒，<br>　　觉来更漏残。<br>　　相见稀，相忆久，眉浅淡烟如柳。垂翠幕，结同心，<br>　　待郎熏绣衾。<br>　　城上月，白如雪，蝉鬓美人愁绝。宫树暗，鹊桥横，<br>　　玉签初报明。<br>　　背江楼，临海月，城上角声呜咽。堤柳动，岛烟昏，<br>　　两行征雁分。<br>　　京口路，归帆渡，正是芳菲欲度。银烛尽，玉绳低，<br>　　一声村落鸡。<br>　　玉炉香，红蜡泪，偏照画堂秋思。眉翠薄，鬓云残，<br>　　夜长衾枕寒。<br>　　梧桐树，三更雨，不道离情正苦。一叶叶，一声声，<br>　　空阶滴到明。
◎卷.11【河渎神】温庭筠<br>　　河上望丛祠，庙前春雨来时。楚山无限鸟飞迟，<br>　　兰棹空伤别离。<br>　　何处杜鹃啼不歇，艳红开尽如血。蝉鬓美人愁绝，<br>　　百花芳草佳节。<br>　　孤庙对寒潮，西陵风雨潇潇。谢娘惆怅倚兰桡，<br>　　泪流玉箸千条。<br>　　暮天愁听思归乐，早梅香满山郭。回首两情萧索，<br>　　离魂何处飘泊。<br>　　铜鼓赛神来，满庭幡盖裴回。水村江浦过风雷，<br>　　楚山如画烟开。<br>　　离别橹声空萧索，玉容惆怅妆薄。青麦燕飞落落，<br>　　卷帘愁对珠阁。
◎卷.12【河传】温庭筠<br>　　江畔，相唤。晓妆鲜，仙景个女采莲。请君莫向那岸边。<br>　　少年，好花新满船。<br>　　红袖摇曳逐风软，垂玉腕。肠向柳丝断。浦南归，<br>　　浦北归。莫知，晚来人已稀。<br>　　湖上，闲望。雨萧萧，烟浦花桥路遥。谢娘翠蛾愁不销。<br>　　终朝，梦魂迷晚潮。<br>　　荡子天涯归棹远，春已晚。莺语空肠断。若耶溪，<br>　　溪水西。柳堤，不闻郎马嘶。<br>　　同伴，相唤。杏花稀，梦里每愁依违。仙客一去燕已飞。<br>　　不归，泪痕空满衣。<br>　　天际云鸟引情远，春已晚。烟霭渡南苑。雪梅香，<br>　　柳带长。小娘，转令人意伤。
◎卷.13【木兰花（即春晓曲）】温庭筠<br>　　家临长信往来道，乳燕双双拂烟草。油壁车轻金犊肥，<br>　　流苏帐晓春鸡早。<br>　　笼中娇鸟暖犹睡，帘外落花闲不扫。衰桃一树近前池，<br>　　似惜容颜镜中老。
◎卷.14【竹枝（一名巴渝辞）】皇甫松<br>　　槟榔花发鹧鸪啼，雄飞烟瘴雌亦飞。<br>　　木棉花尽荔支垂，千花万花待郎归。<br>　　芙蓉并蒂一心连，花侵槅子眼应穿。<br>　　筵中蜡烛泪珠红，合欢桃核两人同。<br>　　斜江风起动横波，劈开莲子苦心多。<br>　　山头桃花谷底杏，两花窈窕遥相映。
◎卷.15【摘得新】皇甫松<br>　　酌一卮，须教玉笛吹。锦筵红蜡烛，莫来迟。<br>　　繁红一夜经风雨，是空枝。<br>　　摘得新，枝枝叶叶春。管弦兼美酒，最关人。<br>　　平生都得几十度，展香茵。
◎卷.16【采莲子】皇甫松<br>　　菡萏香连十顷陂（举棹），小姑贪戏采莲迟（年少）。<br>　　晚来弄水船头湿（举棹），更脱红裙裹鸭儿（年少）。<br>　　船动湖光滟滟秋（举棹），贪看年少信船流（年少）。<br>　　无端隔水抛莲子（举棹），遥被人知半日羞（年少）。
◎卷.17【抛球乐】皇甫松<br>　　红拨一声飘，轻裘坠越绡。带翻金孔雀，香满绣蜂腰。<br>　　少少抛分数，花枝正索饶。<br>　　金蹙花球小，真珠绣带垂。几回冲蜡烛，千度入香怀。<br>　　上客终须醉，觥盂且乱排。
◎卷.18【忆江南】皇甫松<br>　　兰烬落，屏上暗红蕉。闲梦江南梅熟日，<br>　　夜船吹笛雨潇潇。人语驿边桥。<br>　　楼上寝，残月下帘旌。梦见秣陵惆怅事，<br>　　桃花柳絮满江城。双髻坐吹笙。
◎卷.19【天仙子】皇甫松<br>　　晴野鹭鸶飞一只，水葓花发秋江碧。刘郎此日别天仙，<br>　　登绮席，泪珠滴，十二晚峰青历历。<br>　　踯躅花开红照水，鹧鸪飞绕青山觜。行人经岁始归来，<br>　　千万里，错相倚，懊恼天仙应有以。
◎卷.20【怨回纥】皇甫松<br>　　白首南朝女，愁听异域歌。收兵颉利国，饮马胡卢河。<br>　　毳布腥膻久，穹庐岁月多。雕窠城上宿，吹笛泪滂沱。<br>　　祖席驻征棹，开帆候信潮。隔筵桃叶泣，吹管杏花飘。<br>　　船去鸥飞阁，人归尘上桥。别离惆怅泪，江路湿红蕉。
◎卷.21【酒泉子】司空图<br>　　买得杏花，十载归来方始坼。假山西畔药阑东，满枝红。<br>　　旋开旋落旋成空，白发多情人更惜。黄昏把酒祝东风，<br>　　且从容。
◎卷.22【生查子】韩偓<br>　　侍女动妆奁，故故惊人睡。那知本未眠，背面偷垂泪。<br>　　懒卸凤凰钗，羞入鸳鸯被。时复见残灯，和烟坠金穗。
◎卷.23【浣溪沙】韩偓<br>　　拢鬓新收玉步摇，背灯初解绣裙腰，枕寒衾冷异香焦。<br>　　深院不关春寂寂，落花和雨夜迢迢，恨情残醉却无聊。<br>　　宿醉离愁慢髻鬟，六铢衣薄惹轻寒，慵红闷翠掩青鸾。<br>　　罗袜况兼金菡萏，雪肌仍是玉琅玕，骨香腰细更沉檀。
◎卷.24【浣溪沙】张曙2<br>　　枕障熏炉隔绣帷，二年终日苦相思，杏花明月始应知。<br>　　天上人间何处去，旧欢新梦觉来时，黄昏微雨画帘垂。
◎卷.25【卜算子慢】钟辐<br>　　桃花院落，烟重露寒，寂寞禁烟晴昼。风拂珠帘，<br>　　还记去年时候。惜春心，不喜闲窗绣。倚屏山，<br>　　和衣睡觉。醺醺暗消残酒。<br>　　独倚危阑久。把玉笋偷弹，黛蛾轻斗。一点相思，<br>　　万般自家甘受。抽金钗，欲买丹青手。<br>　　写别来，容颜寄与，使知人清瘦。<br>第八百九十二卷
◎卷.1【诉衷情】韦庄<br>　　烛烬香残帘半卷，梦初惊。花欲谢，深夜，月笼明。<br>　　何处按歌声，轻轻。舞衣尘暗生，负春情。<br>　　碧沼红芳烟雨静，倚兰桡。垂玉佩，交带，袅纤腰。<br>　　鸳梦隔星桥，迢迢。越罗香暗销，坠花翘。
◎卷.2【天仙子】韦庄<br>　　怅望前回梦里期，看花不语苦寻思。露桃宫里小腰枝，<br>　　眉眼细，鬓云垂，惟有多情宋玉知。<br>　　深夜归来长酩酊，扶入流苏犹未醒。醺醺酒气麝兰和，<br>　　惊睡觉，笑呵呵，长笑人生能几何。<br>　　蟾彩霜华夜不分，天外鸿声枕上闻。绣衾香冷懒重熏，<br>　　人寂寂，叶纷纷，才睡依前梦见君。<br>　　梦觉云屏依旧空，杜鹃声咽隔帘栊。玉郎薄幸去无踪，<br>　　一日日，恨重重，泪界莲腮两线红。<br>　　金似衣裳玉似身，眼如秋水鬓如云。霞裙月帔一群群，<br>　　来洞口，望烟分，刘阮不归春日曛。
◎卷.3【江城子（一名水晶帘）】韦庄<br>　　恩重娇多情易伤，漏更长，解鸳鸯。朱唇未动，<br>　　先觉口脂香。缓揭绣衾抽皓腕，移凤枕，枕檀郎。<br>　　髻鬟狼藉黛眉长，出兰房，别檀郎。角声呜咽，<br>　　星斗渐微茫。露冷月残人未起，留不住，泪千行。
◎卷.4【定西番】韦庄<br>　　挑尽金灯红烬，人灼灼，漏迟迟，未眠时。<br>　　斜倚银屏无语，闲愁上翠眉。闷杀梧桐残雨，滴相思。<br>　　芳草丛生缕结，花艳艳，雨濛濛，晓庭中。<br>　　塞远久无音问，愁销镜里红。紫燕黄鹂犹至，恨何穷。
◎卷.5【思帝乡】韦庄<br>　　云髻坠，凤钗垂。髻坠钗垂无力，枕函欹。<br>　　翡翠屏深月落，漏依依。说尽人间天上，两心知。<br>　　春日游，杏花吹满头。陌上谁家年少，足风流。<br>　　妾拟将身嫁与，一生休。纵被无情弃，不能羞。
◎卷.6【上行杯】韦庄<br>　　芳草灞陵春岸，柳烟深，满楼弦管。一曲离声肠寸断。<br>　　今日送君千万，红缕玉盘金镂盏。须劝！珍重意，莫辞满。<br>　　白马玉鞭金辔，少年郎，离别容易。迢递去程千万里。<br>　　惆怅异乡云水，满酌一杯劝和泪。须愧！珍重意，莫辞醉。
◎卷.7【酒泉子】韦庄<br>　　月落星沉，楼上美人春睡。绿云欹，金枕腻，画屏深。<br>　　子规啼破相思梦，曙色东方才动。柳烟轻，花露重，<br>　　思难任。
◎卷.8【女冠子】韦庄<br>　　四月十七，正是去年今日。别君时，忍泪佯低面，<br>　　含羞半敛眉。<br>　　不知魂已断，空有梦相随。除却天边月，没人知。<br>　　昨夜夜半，枕上分明梦见。语多时，依旧桃花面，<br>　　频低柳叶眉。<br>　　半羞还半喜，欲去又依依。觉来知是梦，不胜悲。
◎卷.9【浣溪沙】韦庄<br>　　清晓妆成寒食天，柳球斜袅间花钿，卷帘直出画堂前。<br>　　指点牡丹初绽朵，日高犹自凭朱阑，含嚬不语恨春残。<br>　　欲上秋千四体慵，拟交人送又心忪，画堂帘幕月明风。<br>　　此夜有情谁不极，隔墙梨雪又玲珑，玉容憔悴惹微红。<br>　　惆怅梦馀山月斜，孤灯照壁背红纱，小楼高阁谢娘家。<br>　　暗想玉容何所似，一枝春雪冻梅花，满身香雾簇朝霞。<br>　　绿树藏莺莺正啼，柳丝斜拂白铜鞮，弄珠江上草萋萋。<br>　　日暮饮归何处客，绣鞍骢马一声嘶，满身兰麝醉如泥。<br>　　夜夜相思更漏残，伤心明月凭阑干，想君思我锦衾寒。<br>　　咫尺画堂深似海，忆来惟把旧书看，几时携手入长安。
◎卷.10【归国遥】韦庄<br>　　春欲暮，满地落花红带雨。惆怅玉笼鹦鹉，单栖无伴侣。<br>　　南望去程何许，问花花不语。早晚得同归去，恨无双翠羽。<br>　　金翡翠，为我南飞传我意。罨画桥边春水，几年花下醉。<br>　　别后只知相愧，泪珠难远寄。罗幕绣帏鸳被，旧欢如梦里。<br>　　春欲晚，戏蝶游蜂花烂熳。日落谢家池馆，柳丝金缕断。<br>　　睡觉绿鬟风乱，画屏云雨散。闲倚博山长叹，泪流沾皓腕。
◎卷.11【菩萨蛮】韦庄<br>　　红楼别夜堪惆怅，香灯半卷流苏帐。残月出门时，<br>　　美人和泪辞。<br>　　琵琶金翠羽，弦上黄莺语。劝我早归家，绿窗人似花。<br>　　人人尽说江南好，游人只合江南老。春水碧于天，<br>　　画船听雨眠。<br>　　垆边人似月，皓腕凝双雪。未老莫还乡，还乡须断肠。<br>　　如今却忆江南乐，当时年少春衫薄。骑马倚斜桥，<br>　　满楼红袖招。<br>　　翠屏金屈曲，醉入花丛宿。此度见花枝，白头誓不归。<br>　　劝君今夜须沈醉，尊前莫话明朝事。珍重主人心，<br>　　酒深情亦深。<br>　　须愁春漏短，莫诉金杯满。遇酒且呵呵，人生能几何。<br>　　洛阳城里春光好，洛阳才子他乡老。柳暗魏王堤，<br>　　此时心转迷。<br>　　桃花春水渌，水上鸳鸯浴。凝恨对残晖，忆君君不知。
◎卷.12【更漏子】韦庄<br>　　钟鼓寒，楼阁暝，月照古桐金井。深院闭，小庭空，<br>　　落花香露红。<br>　　烟柳重，春雾薄，灯背水窗高阁。闲倚户，暗沾衣，<br>　　待郎郎不归。
◎卷.13【谒金门（一名花自落、垂杨碧、出塞）】韦庄<br>　　春雨足，染就一溪新绿。柳外飞来双羽玉，弄晴相对浴。<br>　　楼外翠帘高轴，倚遍阑干几曲。云淡水平烟树簇，<br>　　寸心千里目。<br>　　春漏促，金烬暗挑残烛。一夜帘前风撼竹，梦魂相断续。<br>　　有个娇饶如玉，夜夜绣屏孤宿。闲抱琵琶寻旧曲，<br>　　远山眉黛绿。<br>　　空相忆，无计得传消息。天上嫦娥人不识，寄书何处觅。<br>　　新睡觉来无力，不忍把君书迹。满院落花春寂寂，<br>　　断肠芳草碧。
◎卷.14【清平乐】韦庄<br>　　春愁南陌，故国音书隔。细雨霏霏梨花白，燕拂画帘金额。<br>　　尽日相望王孙，尘满衣上泪痕。谁向桥边吹笛，<br>　　驻马西望销魂。<br>　　野花芳草，寂寞关山道。柳吐金丝莺语早，惆怅香闺暗老。<br>　　罗带悔结同心，独凭朱阑思深。梦觉半床斜月，<br>　　小窗风触鸣琴。<br>　　何处游女，蜀国多云雨。云解有情花解语，窣地绣罗金缕。<br>　　妆成不整金钿，含羞待月秋千。住在绿槐阴里，<br>　　门临春水桥边。<br>　　莺啼残月，绣阁香灯灭。门外马嘶郎欲别，正是落花时节。<br>　　妆成不画蛾眉，含愁独倚金扉。去路香尘莫扫，<br>　　扫即郎去归迟。<br>　　琐窗春暮，满地梨花雨。君不归来情又去，红泪散沾金缕。<br>　　梦魂飞断烟波，伤心不奈春何。空把金针独坐，<br>　　鸳鸯愁绣双窠。<br>　　绿杨春雨，金线飘千缕。花拆香枝黄鹂语，玉勒雕鞍何处。<br>　　碧窗望断燕鸿，翠帘睡眼溟濛。宝瑟谁家弹罢，<br>　　含悲斜倚屏风。
◎卷.15【喜迁莺（即鹤冲天）】韦庄<br>　　人汹汹，鼓冬冬，襟袖五更风。大罗天上月朦胧，<br>　　骑马上虚空。<br>　　香满衣，云满路，鸾凤绕身飞舞。霓旌绛节一群群，<br>　　引见玉华君。<br>　　街鼓动，禁城开，天上探人回。凤衔金榜出云来，<br>　　平地一声雷。<br>　　莺已迁，龙已化，一夜满城车马。家家楼上簇神仙，<br>　　争看鹤冲天。
◎卷.16【应天长】韦庄<br>　　绿槐阴里黄莺语，深院无人春昼午。画帘垂，金凤舞，<br>　　寂寞绣屏香一炷。<br>　　碧天云，无定处，空有梦魂来去。夜夜绿窗风雨，<br>　　断肠君信否。<br>　　别来半岁音书绝，一寸离肠千万结。难相见，易相别，<br>　　又是玉楼花似雪。<br>　　暗相思，无处说，惆怅夜来烟月。想得此时情切，<br>　　泪沾红袖黦。
◎卷.17【荷叶杯】韦庄<br>　　绝代佳人难得，倾国，花下见无期。一双愁黛远山眉，<br>　　不忍更思惟。<br>　　闲掩翠屏金凤，残梦，罗幕画堂空。碧天无路信难通，<br>　　惆怅旧房栊。<br>　　记得那年花下，深夜，初识谢娘时。水堂西面画帘垂，<br>　　携手暗相期。<br>　　惆怅晓莺残月，相别，从此隔音尘。如今俱是异乡人，<br>　　相见更无因。
◎卷.18【河传】韦庄<br>　　何处，烟雨，隋堤春暮。柳色葱茏，画桡金缕，<br>　　翠旗高飐香风，水光融。<br>　　青娥殿脚春妆媚，轻云里，绰约司花妓。江都宫阙，<br>　　清淮月映迷楼，古今愁。<br>　　春晚，风暖，锦城花满。狂杀游人，玉鞭金勒寻胜，<br>　　驰骤轻尘，惜良辰。<br>　　翠蛾争劝临邛酒，纤纤手，拂面垂丝柳。<br>　　归时烟里钟鼓，正是黄昏，暗销魂。<br>　　锦浦，春女，绣衣金缕。雾薄云轻，花深柳暗，<br>　　时节正是清明，雨初晴。<br>　　玉鞭魂断烟霞路，莺莺语，一望巫山雨。香尘隐映，<br>　　遥望翠槛红楼，黛眉愁。
◎卷.19【怨王孙（与河传、月照梨花二词同调）】韦庄<br>　　锦里，蚕市，满街珠翠。千万红妆，玉蝉金雀，<br>　　宝髻花簇鸣珰，绣衣长。<br>　　日斜归去人难见，青楼远，队队行云散。不知今夜，<br>　　何处深锁兰房，隔仙乡。
◎卷.20【木兰花】韦庄<br>　　独上小楼春欲暮，愁望玉关芳草路。消息断，不逢人，<br>　　却敛细眉归绣户。<br>　　坐看落花空叹息，罗袂湿班红泪滴。千山万水不曾行，<br>　　魂梦欲教何处觅。
◎卷.21【小重山】韦庄<br>　　一闭昭阳春又春。夜寒宫漏永，梦君恩。<br>　　卧思陈事暗消魂。罗衣湿，红袂有啼痕。<br>　　歌吹隔重阍。绕庭芳草绿，倚长门。万般惆怅向谁论？<br>　　凝情立，宫殿欲黄昏。
◎卷.22【望远行】韦庄<br>　　欲别无言倚画屏，含恨暗伤情。谢家庭树锦鸡鸣，<br>　　残月落边城。<br>　　人欲别，马频嘶，绿槐千里长堤。出门芳草路萋萋，<br>　　云雨别来易东西。不忍别君后，却入旧香闺。
◎卷.23【忆江南】牛峤<br>　　衔泥燕，飞到画堂前。占得杏梁安稳处，体轻惟有主人怜。<br>　　堪羡好因缘。<br>　　红绣被，两两间鸳鸯。不是鸟中偏爱尔，为缘交颈睡南塘。<br>　　全胜薄情郎。
◎卷.24【西溪子】牛峤<br>　　捍拨双盘金凤，蝉鬓玉钗摇动。画堂前，人不语，弦解语。<br>　　弹到昭君怨处。翠蛾愁，不抬头。
◎卷.25【江城子】牛峤<br>　　飞起郡城东，碧江空，半滩风。越王宫殿，<br>　　蘋叶藕花中。帘卷水楼鱼浪起，千片雪，雨濛濛。<br>　　极浦烟消水鸟飞，离筵分手时，送金卮。渡口杨花，<br>　　狂雪任风吹。日暮空江波浪急，芳草岸，柳如丝。
◎卷.26【定西番】牛峤<br>　　紫塞月明千里，金甲冷，戍楼寒，梦长安。<br>　　乡思望中天阔，漏残星亦残。画角数声呜咽，雪漫漫。
◎卷.27【望江怨】牛峤<br>　　东风急，惜别花时手频执，罗帏愁独入。马嘶残雨春芜湿。<br>　　倚门立，寄语薄情郎，粉香和泪泣。
◎卷.28【女冠子】牛峤<br>　　绿云高髻，点翠匀红时世。月如眉，浅笑含双靥，<br>　　低声唱小词。<br>　　眼看惟恐化，魂荡欲相随。玉趾回娇步，约佳期。<br>　　锦江烟水，卓女烧春浓美。小檀霞，绣带芙蓉帐，<br>　　金钗芍药花。<br>　　额黄侵腻发，臂钏透红纱。柳暗莺啼处，认郎家。<br>　　星冠霞帔，住在蕊珠宫里。佩丁当，明翠摇蝉翼，<br>　　纤珪理宿妆。<br>　　醮坛春草昼绿，药院杏花香。青鸟传心事，寄刘郎。<br>　　双飞双舞，春昼后园莺语。卷罗帏，锦字书封了，<br>　　银河雁过迟。<br>　　鸳鸯排宝帐，豆蔻绣连枝。不语匀珠泪，落花时。
◎卷.29【酒泉子】牛峤<br>　　记得去年，烟暖杏园花正发，雪飘香。江草绿，柳丝长。<br>　　钿车纤手卷帘望，眉学春山样。凤钗低袅翠鬟上，落梅妆。
◎卷.30【菩萨蛮】牛峤<br>　　舞裙香暖金泥凤，画梁语燕惊残梦。门外柳花飞，<br>　　玉郎犹未归。<br>　　愁匀红粉泪，眉剪春山翠。何处是辽阳，锦屏春昼长。<br>　　柳花飞处莺声急，晴街春色香车立。金凤小帘开，<br>　　脸波和恨来。<br>　　今宵求梦想，难到青楼上。赢得一场愁，鸳衾谁并头。<br>　　玉钗风动春幡急，交枝红杏笼烟泣。楼上望卿卿，<br>　　窗寒新雨晴。<br>　　熏炉蒙翠被，绣帐鸳鸯睡。何处有相知，羡他初画眉。<br>　　画屏重叠巫阳翠，楚神尚有行云意。朝暮几般心，<br>　　向他情谩深。<br>　　风流今古隔，虚作瞿塘客。山月照山花，梦回灯影斜。<br>　　风帘燕舞莺啼柳，妆台约鬓低纤手。钗重髻盘珊，<br>　　一枝红牡丹。<br>　　门前行乐客，白马嘶春色。故故坠金鞭，回头应眼穿。<br>　　绿云鬓上飞金雀，愁眉敛翠春烟薄。香阁掩芙蓉，<br>　　画屏山几重。<br>　　窗寒天欲曙，犹结同心苣。啼粉涴罗衣，问郎何日归。<br>　　玉炉冰簟鸳鸯锦，粉融香汗流山枕。帘外辘轳声，<br>　　敛眉含笑惊。<br>　　柳阴烟漠漠，低鬓蝉钗落。须作一生拌，尽君今日欢。
◎卷.31【更漏子】牛峤<br>　　星渐稀，漏频转，何处轮台声怨。香阁掩，杏花红，<br>　　月明杨柳风。<br>　　挑锦字，记情事，惟愿两心相似。收泪语，背灯眠，<br>　　玉钗横枕边。<br>　　春夜阑，更漏促，金烬暗挑残烛。惊梦断，锦屏深，<br>　　两乡明月心。<br>　　闺草碧，望归客，还是不知消息。孤负我，悔怜君，<br>　　告天天不闻。<br>　　南浦情，红粉泪，争奈两人深意。低翠黛，卷征衣，<br>　　马嘶霜叶飞。<br>　　招手别，寸肠结，还是去年时节。书托雁，梦归家，<br>　　觉来江月斜。
◎卷.32【感恩多】牛峤<br>　　两条红粉泪，多少香闺意。强攀桃李枝，敛愁眉。<br>　　陌上莺啼蝶舞，柳花飞。柳花飞，愿得郎心，<br>　　忆家还早归。<br>　　自从南浦别，愁见丁香结。近来情转深，忆鸳衾。<br>　　几度将书托烟雁，泪盈襟。泪盈襟，礼月求天，<br>　　愿君知我心。
◎卷.33【应天长】牛峤<br>　　玉楼春望晴烟灭，舞衫斜卷金条脱。黄鹂娇转声初歇，<br>　　杏花飘尽龙山雪。<br>　　凤钗低赴节，筵上王孙愁绝。鸳鸯对衔罗结，<br>　　两情深夜月。<br>　　双眉澹薄藏心事，清夜背灯娇又醉。玉钗横，山枕腻，<br>　　宝帐鸳鸯春睡美。<br>　　别经时，无限意，虚道相思憔悴。莫信彩笺书里，<br>　　赚人肠断字。
◎卷.34【木兰花】牛峤<br>　　春入横塘摇浅浪，花落小园空惆怅。此情谁信为狂夫，<br>　　恨翠愁红流枕上。<br>　　小玉窗前嗔燕语，红泪滴穿金线缕。雁归不见报郎归，<br>　　织成锦字封过与。<br>第八百九十三卷
◎卷.1【西溪子】毛文锡<br>　　昨夜西溪游赏，芳树奇花千样。锁春光，金尊满，<br>　　听弦管。娇妓舞衫香暖。不觉到斜晖，马驮归。
◎卷.2【何满子】毛文锡<br>　　红粉楼前月照，碧纱窗外莺啼。梦断辽阳音信，<br>　　那堪独守空闺。恨对百花时节，王孙绿草萋萋。
◎卷.3【诉衷情（一名桃花水）】毛文锡<br>　　桃花流水漾纵横，春昼彩霞明。刘郎去，阮郎行，<br>　　惆怅恨难平。<br>　　愁坐对云屏，算归程。何时携手洞边迎，诉衷情。<br>　　鸳鸯交颈绣衣轻，碧沼藕花馨。偎藻荇，映兰汀，<br>　　和雨浴浮萍。<br>　　思妇对心惊，想边庭。何时解佩掩云屏，诉衷情。
◎卷.4【中兴乐】毛文锡<br>　　豆蔻花繁烟艳深，丁香软结同心。翠鬟女，相与，共淘金。<br>　　红蕉叶里猩猩语。鸳鸯浦，镜中鸾舞。丝雨，隔荔枝阴。
◎卷.5【醉花间】毛文锡<br>　　休相问，怕相问，相问还添恨。春水满塘生，鸂鶒还相趁。<br>　　昨夜雨霏霏，临明寒一阵。偏忆戍楼人，久绝边庭信。<br>　　深相忆，莫相忆，相忆情难极。银汉是红墙，一带遥相隔。<br>　　金盘珠露滴，两岸榆花白。风摇玉佩清，今夕为何夕。
◎卷.6【酒泉子】毛文锡<br>　　绿树春深，燕语莺啼声断续，惠风飘荡入芳丛，惹残红。<br>　　柳丝无力袅烟空。金盏不辞须满酌，海棠花下思朦胧，<br>　　醉春风。
◎卷.7【纱窗恨】毛文锡<br>　　新春燕子还来至，一双飞。垒巢泥湿时时坠，涴人衣。<br>　　后园里、看百花发，香风拂、绣户金扉。月照纱窗，<br>　　恨依依。<br>　　双双蝶翅涂铅粉，咂花心。绮窗绣户飞来稳，画堂阴。<br>　　二三月、爱随风絮，伴落花、来拂衣襟。更剪轻罗片，<br>　　傅黄金。
◎卷.8【恋情深】毛文锡<br>　　滴滴铜壶寒漏咽，醉红楼月。宴馀香殿会鸳衾，荡春心。<br>　　真珠帘下晓光侵，莺语隔琼林。宝帐欲开慵起，恋情深。<br>　　玉殿春浓花烂漫，簇神仙伴。罗裙窣地缕黄金，奏清音。<br>　　酒阑歌罢两沉沉，一笑动君心。永愿作鸳鸯伴，恋情深。
◎卷.9【浣溪沙】毛文锡<br>　　七夕年年信不违，银河清浅白云微，蟾光鹊影伯劳飞。<br>　　每恨蟪蛄怜婺女，几回娇妒下鸳机，今宵嘉会两依依。
◎卷.10【摊破浣溪沙】毛文锡<br>　　春水轻波浸绿苔，枇杷洲上紫檀开。晴日眠沙鸂鶒稳，<br>　　暖相偎。<br>　　罗袜生尘游女过，有人逢著弄珠回。兰麝飘香初解佩，<br>　　忘归来。
◎卷.11【赞浦子】毛文锡<br>　　锦帐添香睡，金炉换夕薰。懒结芙蓉带，慵拖翡翠裙。<br>　　正是柳夭桃媚，那堪暮雨朝云。宋玉高唐意，裁琼欲赠君。
◎卷.12【巫山一段云】毛文锡<br>　　雨霁巫山上，云轻映碧天。远风吹散又相连，十二晚峰前。<br>　　暗湿啼猿树，高笼过客船。朝朝暮暮楚江边，几度降神仙。<br>　　貌掩巫山色，才过濯锦波。阿谁提笔上银河，月里写嫦娥。<br>　　薄薄施铅粉，盈盈挂绮罗。菖蒲花役梦魂多，年代属元和。
◎卷.13【柳含烟】毛文锡<br>　　隋堤柳，汴河旁。夹岸绿阴千里，龙舟凤舸木兰香。<br>　　锦帆张。<br>　　因梦江南春景好，一路流苏羽葆。笙歌未尽起横流，<br>　　锁春愁。<br>　　河桥柳，占芳春。映水含烟拂路，几回攀折赠行人，<br>　　暗伤神。<br>　　乐府吹为横笛曲，能使离肠断续。不如移植在金门，<br>　　近天恩。<br>　　章台柳，近垂旒。低拂往来冠盖，朦胧春色满皇州，<br>　　瑞烟浮。<br>　　直与路边江畔别，免被离人攀折。最怜京兆画蛾眉，<br>　　叶纤时。<br>　　御沟柳，占春多。半出宫墙婀娜，有时倒景醮轻罗，<br>　　麴尘波。<br>　　昨日金銮巡上苑，风亚舞腰纤软。栽培得地近皇宫，<br>　　瑞烟浓。
◎卷.14【更漏子】毛文锡<br>　　春夜阑，春恨切，花外子规啼月。人不见，梦难凭，<br>　　红纱一点灯。<br>　　偏怨别，是芳节，庭下丁香千结。宵雾散，晓霞晖，<br>　　梁间双燕飞。
◎卷.15【喜迁莺】毛文锡<br>　　芳春景，暧晴烟，乔木见莺迁。传枝偎叶语关关，<br>　　飞过绮丛间。<br>　　锦翼鲜，金毳软，百转千娇相唤。碧纱窗晓怕闻声，<br>　　惊破鸳鸯暖。
◎卷.16【应天长】毛文锡<br>　　平江波暖鸳鸯语，两两钓船归极浦。芦洲一夜风和雨，<br>　　飞起浅沙翘雪鹭。<br>　　渔灯明远渚，兰棹今宵何处。罗袂从风轻举，愁杀采莲女。
◎卷.17【月宫春】毛文锡<br>　　水晶宫里桂花开，神仙探几回。红芳金蕊绣重台，<br>　　低倾玛瑙杯。<br>　　玉兔银蟾争守护，姮娥姹女戏相偎。遥听钧天九奏，<br>　　玉皇亲看来。
◎卷.18【虞美人】毛文锡<br>　　鸳鸯对浴银塘暖，水面蒲梢短。垂杨低拂麴尘波，<br>　　蛛丝结网露珠多，滴圆荷。<br>　　遥思桃叶吴江碧，便是天河隔。锦鳞红鬣影沉沉，<br>　　相思空有梦相寻，意难任。<br>　　宝檀金缕鸳鸯枕，绶带盘宫锦。夕阳低映小窗明，<br>　　南园绿树语莺莺，梦难成。<br>　　玉炉香暖频添炷，满地飘轻絮。珠帘不卷度沈烟，<br>　　庭前闲立画秋千，艳阳天。
◎卷.19【临江仙】毛文锡<br>　　暮蝉声尽落斜阳，银蟾影挂潇湘。黄陵庙侧水茫茫。<br>　　楚山红树，烟雨隔高唐。<br>　　岸泊渔灯风飐碎，白蘋远散浓香。灵娥鼓瑟韵清商。<br>　　朱弦凄切，云散碧天长。
◎卷.20【接贤宾】毛文锡<br>　　香鞯镂襜五色骢，值春景初融。流珠喷沫躞蹀，汗血流红。<br>　　少年公子能乘驭，金镳玉辔珑璁。为惜珊瑚鞭不下，<br>　　骄生百步千踪。信穿花，从拂柳，向九陌追风。
◎卷.21【赞成功】毛文锡<br>　　海棠未坼，万点深红，香包缄结一重重。似含羞态，<br>　　邀勒春风。蜂来蝶去，任绕芳丛。<br>　　昨夜微雨，飘洒庭中，忽闻声滴井边桐。美人惊起，<br>　　坐听晨钟。快教折取，戴玉珑璁。
◎卷.22【甘州遍】毛文锡<br>　　春光好，公子爱闲游。足风流。金鞍白马，雕弓宝剑，<br>　　红缨锦襜出长楸。<br>　　花蔽膝，玉衔头。寻芳逐胜欢宴，丝竹不曾休。美人唱、<br>　　揭调是甘州，醉红楼。尧年舜日，乐圣永无忧。<br>　　秋风紧，平碛雁行低。阵云齐。萧萧飒飒，边声四起，<br>　　愁闻戍角与征鼙。<br>　　青冢北，黑山西。沙飞聚散无定，往往路人迷。铁衣冷、<br>　　战马血沾蹄，破蕃奚。凤凰诏下，步步蹑丹梯。
◎卷.23【渔父】和凝<br>　　白芷汀寒立鹭鸶，蘋风轻剪浪花时。烟幂幂，日迟迟，<br>　　香引芙蓉惹钓丝。
◎卷.24【天仙子】和凝<br>　　柳色披衫金缕凤，纤手轻拈红豆弄。翠蛾双敛正含情，<br>　　桃花洞，瑶台梦，一片春愁谁与共。<br>　　洞口春红飞蔌蔌，仙子含愁眉黛绿。阮郎何事不归来？<br>　　懒烧金，慵篆玉，流水桃花空断续。
◎卷.25【江城子】和凝<br>　　初夜含娇入洞房，理残妆，柳眉长。翡翠屏中，<br>　　亲爇玉炉香。整顿金钿呼小玉，排红烛，待潘郎。<br>　　竹里风生月上门，理秦筝，对云屏。轻拨朱弦，<br>　　恐乱马嘶声。含恨含娇独自语，今夜约，太迟生。<br>　　斗转星移玉漏频，已三更，对栖莺。历历花间，<br>　　似有马蹄声。含笑整衣开绣户，斜敛手，下阶迎。<br>　　迎得郎来入绣闱，语相思，连理枝。鬓乱钗垂，<br>　　梳堕印山眉。娅姹含情娇不语，纤玉手，抚郎衣。<br>　　帐里鸳鸯交颈情，恨鸡声，天已明。愁见街前，<br>　　还是说归程。临上马时期后会，待梅绽，月初生。
◎卷.26【何满子】和凝<br>　　正是破瓜年几，含情惯得人饶。桃李精神鹦鹉舌，<br>　　可堪虚度良宵。却爱蓝罗裙子，羡他长束纤腰。<br>　　写得鱼笺无限，其如花锁春晖。目断巫山云雨，<br>　　空教残梦依依。却爱熏香小鸭，羡他长在屏帏。
◎卷.27【望梅花】和凝<br>　　春草全无消息，腊雪犹馀踪迹。越岭寒枝香自折，<br>　　冷艳奇芳堪惜。何事寿阳无处觅，吹入谁家横笛。
◎卷.28【薄命女（一名长命女）】和凝<br>　　天欲晓，宫漏穿花声缭绕，窗里星光少。<br>　　冷露寒侵帐额，残月光沈树杪。梦断锦帏空悄悄，<br>　　强起愁眉小。
◎卷.29【春光好（一名愁倚栏令）】和凝<br>　　纱窗暖，画屏闲，亸云鬟。睡起四肢无力，半春间。<br>　　玉指剪裁罗胜，金盘点缀酥山。窥宋深心无限事，小眉弯。<br>　　蘋叶软，杏花明，画船轻。双浴鸳鸯出绿汀，棹歌声。<br>　　春水无风无浪，春天半雨半晴。红粉相随南浦晚，几含情。
◎卷.30【采桑子】和凝<br>　　蝤蛴领上诃梨子，绣带双垂。椒户闲时，竞学摴蒲赌荔支。<br>　　丛头鞋子红编细，裙窣金丝。无事嚬眉，春思翻教阿母疑。
◎卷.31【菩萨蛮】和凝<br>　　越梅半拆轻寒里，冰清澹薄笼蓝水。暖觉杏梢红，<br>　　游丝狂惹风。<br>　　闲阶莎径碧，远梦犹堪惜。离恨又迎春，相思难重陈。
◎卷.32【喜迁莺】和凝<br>　　晓月坠，宿云披，银烛锦屏帷。建章钟动玉绳低，<br>　　宫漏出花迟。<br>　　春态浅，来双燕，红日渐长一线。严妆欲罢转黄鹂，<br>　　飞上万年枝。
◎卷.33【山花子】和凝<br>　　莺锦蝉縠馥麝脐，轻裾花草晓烟迷。鸂鶒战金红掌坠，<br>　　翠云低。<br>　　星靥笑偎霞脸畔，蹙金开襜衬银泥。春思半和芳草嫩，<br>　　碧萋萋。<br>　　银字笙寒调正长，水文簟冷画屏凉。玉腕重，金扼臂，<br>　　淡梳妆。<br>　　几度试香纤手暖，一回尝酒绛唇光。佯弄红丝绳拂子，<br>　　打檀郎。
◎卷.34【临江仙】和凝<br>　　海棠香老春江晚，小楼雾縠空濛。翠鬟初出绣帘中，<br>　　麝烟鸾佩惹蘋风。<br>　　碾玉钗摇鸂鶒战，雪肌云鬓将融。含情遥指碧波东，<br>　　越王台殿蓼花红。<br>　　披袍窣地红宫锦，莺语时转轻音。碧罗冠子稳犀簪，<br>　　凤凰双飐步摇金。<br>　　肌骨细匀红玉软，脸波微送春心。娇羞不肯入鸳衾，<br>　　兰膏光里两情深。
◎卷.35【小重山】和凝<br>　　春入神京万木芳，禁林莺语滑、蝶飞狂。<br>　　晓花擎露妨啼妆，红日永、风和百花香。<br>　　烟锁柳丝长，御沟澄碧水、转池塘。时时微雨洗风光，<br>　　天衢远、到处引笙篁。<br>　　正是神京烂熳时，群仙初折得、郄诜枝。<br>　　乌犀白纻最相宜，精神出、御陌袖鞭垂。<br>　　柳色展愁眉，管弦分响亮、探花期。光阴占断曲江池，<br>　　新榜上、名姓彻丹墀。
◎卷.36【麦秀两岐】和凝<br>　　凉簟铺斑竹，鸳枕并红玉。脸莲红，眉柳绿，<br>　　胸雪宜新浴。淡黄衫子裁春縠，异香芬馥。<br>　　羞道交回烛，未惯双双宿。树连枝，鱼比目，<br>　　掌上腰如束。娇娆不争人拳跼，黛眉微蹙。
◎卷.37【生查子】牛希济<br>　　春山烟欲收，天澹星稀小。残月脸边明，别泪临清晓。<br>　　语已多，情未了，回首犹重道。记得绿罗裙，处处怜芳草。<br>　　新月曲如眉，未有团圞意。红豆不堪看，满眼相思泪。<br>　　终日劈桃穰，人在心儿里。两朵隔墙花，早晚成连理。
◎卷.38【中兴乐（即湿罗衣）】牛希济<br>　　池塘暖碧浸晴晖，濛濛柳絮轻飞。红蕊凋来，醉梦还稀。<br>　　春云空有雁归，珠帘垂。东风寂寞，恨郎抛掷，泪湿罗衣。
◎卷.39【酒泉子】牛希济<br>　　枕转簟凉，清晓远钟残梦。月光斜，帘影动，旧炉香。<br>　　梦中说尽相思事，纤手匀双泪。去年书，今日意，断人肠。
◎卷.40【谒金门】牛希济<br>　　秋已暮，重叠关山岐路。嘶马摇鞭何处去，晓禽霜满树。<br>　　梦断禁城钟鼓，泪滴枕檀无数。一点凝红和薄雾，<br>　　翠蛾愁不语。
◎卷.41【临江仙】牛希济<br>　　峭碧参差十二峰，冷烟寒树重重。瑶姬宫殿是仙踪。<br>　　金炉珠帐，香霭昼偏浓。<br>　　一自楚王惊梦断，人间无路相逢。至今云雨带愁容。<br>　　月斜江上，征棹动晨钟。<br>　　谢家仙观寄云岑，岩萝拂地成阴。洞房不闭白云深。<br>　　当时丹灶，一粒化黄金。<br>　　石壁霞衣犹半挂，松风长似鸣琴。时闻唳鹤起前林。<br>　　十洲高会，何处许相寻。<br>　　渭阙宫城秦树凋，玉楼独上无憀。含情不语自吹箫。<br>　　调清和恨，天路逐风飘。<br>　　何事乘龙人忽降，似知深意相招。三清携手路非遥。<br>　　世间屏障，彩笔画娇饶。<br>　　江绕黄陵春庙闲，娇莺独语关关。满庭重叠绿苔斑。<br>　　阴云无事，四散自归山。<br>　　箫鼓声稀香烬冷，月娥敛尽弯环。风流皆道胜人间，<br>　　须知狂客，判死为红颜。<br>　　素洛春光潋滟平，千重媚脸初生。凌波罗袜势轻轻。<br>　　烟笼日照，珠翠半分明。<br>　　风引宝衣疑欲舞，鸾回凤翥堪惊。也知心许恐无成。<br>　　陈王辞赋，千载有声名。<br>　　柳带摇风汉水滨，平芜两岸争匀。鸳鸯对浴浪痕新。<br>　　弄珠游女，微笑自含春。<br>　　轻步暗移蝉鬓动，罗裙风惹轻尘。水精宫殿岂无因。<br>　　空劳纤手，解佩赠情人。<br>　　洞庭波浪飐晴天，君山一点凝烟。此中真境属神仙。<br>　　玉楼珠殿，相映月轮边。<br>　　万里平湖秋色冷，星辰垂影参然。橘林霜重更红鲜。<br>　　罗浮山下，有路暗相连。<br>第八百九十四卷
◎卷.1【相见欢】薛昭蕴<br>　　罗襦绣袂香红，画堂中。细草平沙蕃马、小屏风。<br>　　卷罗幕，凭妆阁，思无穷。暮雨轻烟魂断、隔帘栊。
◎卷.2【醉公子（一名四换头）】薛昭蕴<br>　　慢绾青丝发，光砑吴绫袜。床上小熏笼，韶州新退红。<br>　　叵耐无端处，捻得从头污。恼得眼慵开，问人闲事来。
◎卷.3【女冠子】薛昭蕴<br>　　求仙去也，翠钿金篦尽舍。入岩峦，雾卷黄罗帔，<br>　　云雕白玉冠。<br>　　野烟溪洞冷，林月石桥寒。静夜松风下，礼天坛。<br>　　云罗雾縠，新授明威法箓。降真函，髻绾青丝发，<br>　　冠抽碧玉篸。<br>　　往来云过五，去住岛经三。正遇刘郎使，启瑶缄。
◎卷.4【浣溪沙】薛昭蕴<br>　　红蓼渡头秋正雨，印沙鸥迹自成行，整鬟飘袖野风香。<br>　　不语含嚬深浦里，几回愁煞棹船郎，燕归帆尽水茫茫。<br>　　钿匣菱花锦带垂，静临兰槛卸头时，约鬟低珥算归期。<br>　　花茂草青湘渚阔，梦馀空有漏依依，二年终日损芳菲。<br>　　粉上依稀有泪痕，郡庭花落欲黄昏，远情深恨与谁论。<br>　　记得去年寒食日，延秋门外卓金轮，日斜人散暗销魂。<br>　　握手河桥柳似金，蜂须轻惹百花心，蕙风兰思寄清琴。<br>　　意满便同春水满，情深还似酒杯深，楚烟湘月两沉沉。<br>　　帘外三间出寺墙，满街垂柳绿阴长，嫩红轻翠间浓妆。<br>　　瞥地见时犹可可，却来闲处暗思量，如今情事隔仙乡。<br>　　江馆清秋缆客船，故人相送夜开筵，麝烟兰焰簇花钿。<br>　　正是断魂迷楚雨，不堪离恨咽湘弦，月高霜白水连天。<br>　　倾国倾城恨有馀，几多红泪泣姑苏，倚风凝睇雪肌肤。<br>　　吴主山河空落日，越王宫殿半平芜，藕花菱蔓满平湖。<br>　　越女淘金春水上，步摇云鬓佩鸣珰，渚风江草又清香。<br>　　不为远山凝翠黛，只应含恨向斜阳，碧桃花谢忆刘郎。
◎卷.5【谒金门】薛昭蕴<br>　　春满院，叠损罗衣金线。睡觉水精帘未卷，帘前双语燕。<br>　　斜掩金铺一扇，满地落花千片。早是相思肠欲断，<br>　　忍教频梦见。
◎卷.6【喜迁莺】薛昭蕴<br>　　残蟾落，晓钟鸣，羽化觉身轻。乍无春睡有馀酲，<br>　　杏苑雪初晴。<br>　　紫陌长，襟袖冷，不是人间风景。回看尘土似前生，<br>　　休羡谷中莺。<br>　　金门晓，玉京春，骏马骤轻尘。桦烟深处白衫新，<br>　　认得化龙身。<br>　　九陌喧，千户启，满袖桂香风细。杏园欢宴曲江滨，<br>　　自此占芳辰。<br>　　清明节，雨晴天，得意正当年。马骄泥软锦连乾，<br>　　香袖半笼鞭。<br>　　花色融，人竞赏，尽是绣鞍朱鞅。日斜无计更留连，<br>　　归路草和烟。
◎卷.7【小重山】薛昭蕴<br>　　春到长门春草青，玉阶华露滴、月胧明。<br>　　东风吹断紫箫声，宫漏促、帘外晓啼莺。<br>　　愁极梦难成，红妆流宿泪、不胜情。手挪裙带绕花行，<br>　　思君切、罗幌暗尘生。<br>　　秋到长门秋草黄，画梁双燕去、出宫墙。<br>　　玉箫无复理霓裳，金蝉坠、鸾镜掩休妆。<br>　　忆昔在昭阳，舞衣红绶带、绣鸳鸯。至今犹惹御炉香，<br>　　魂梦断、愁听漏更长。
◎卷.8【离别难】薛昭蕴<br>　　宝马晓鞴雕鞍，罗帏乍别情难。那堪春景媚，送君千万里。<br>　　半妆珠翠落，露华寒。红蜡烛，青丝曲，偏能钩引泪阑干。<br>　　良夜促，香尘绿，魂欲迷，檀眉半敛愁低。未别心先咽，<br>　　欲语情难说。出芳草，路东西，摇袖立。春风急，<br>　　樱花杨柳雨凄凄。
◎卷.9【荷叶杯】顾夐<br>　　春尽小庭花落，寂寞，凭槛敛双眉。忍教成病忆佳期，<br>　　知摩知，知摩知。<br>　　歌发谁家筵上，寥亮，别恨正悠悠。兰釭背帐月当楼，<br>　　愁摩愁，愁摩愁。<br>　　弱柳好花尽拆，晴陌，陌上少年郎。满身兰麝扑人香，<br>　　狂摩狂，狂摩狂。<br>　　记得那时相见，胆战，鬓乱四肢柔。泥人无语不抬头，<br>　　羞摩羞，羞摩羞。<br>　　夜久歌声怨咽，残月，菊冷露微微。看看湿透缕金衣，<br>　　归摩归，归摩归。<br>　　我忆君诗最苦，知否，字字尽关心。红笺写寄表情深，<br>　　吟摩吟，吟摩吟。<br>　　金鸭香浓鸳被，枕腻，小髻簇花钿。腰如细柳脸如莲，<br>　　怜摩怜，怜摩怜。<br>　　曲砌蝶飞烟暖，春半，花发柳垂条。花如双脸柳如腰，<br>　　娇摩娇，娇摩娇。<br>　　一去又乖期信，春尽，满院长莓苔。手挪裙带独裴回，<br>　　来摩来，来摩来。
◎卷.10【甘州子】顾夐<br>　　一炉龙麝锦帷傍，屏掩映，烛荧煌。禁楼刁斗喜初长，<br>　　罗荐绣鸳鸯。山枕上，私语口脂香。<br>　　每逢清夜与良晨，多怅望，足伤神。云迷水隔意中人，<br>　　寂寞绣罗茵。山枕上，几点泪痕新。<br>　　曾如刘阮访仙踪，深洞客，此时逢。绮筵散后绣衾同。<br>　　款曲见韶容。山枕上，长是怯晨钟。<br>　　露桃花里小楼深，持玉盏，听瑶琴。醉归青琐入鸳衾，<br>　　月色照衣襟。山枕上，翠钿镇眉心。<br>　　红炉深夜醉调笙，敲拍处，玉纤轻。小屏古画岸低平，<br>　　烟月满闲庭。山枕上，灯背脸波横。
◎卷.11【遐方怨】顾夐<br>　　帘影细，簟文平。象纱笼玉指，缕金罗扇轻。<br>　　嫩红双脸似花明，两条眉黛远山横。<br>　　凤箫歇，镜尘生。辽塞音书绝，梦魂长暗惊。<br>　　玉郎经岁负娉婷，教人争不恨无情。
◎卷.12【诉衷情】顾夐<br>　　香灭帘垂春漏永，整鸳衾。罗带重，双凤，缕黄金。<br>　　窗外月光临，沉沉。断肠无处寻，负春心。<br>　　永夜抛人何处去，绝来音。香阁掩，眉敛，月将沈。<br>　　争忍不相寻，怨孤衾。换我心，为你心，始知相忆深。
◎卷.13【杨柳枝（即柳枝）】顾夐<br>　　秋夜香闺思寂寥，漏迢迢。鸳帏罗幌麝烟销，烛光摇。<br>　　正忆玉郎游荡去，无寻处。更闻帘外雨潇潇，滴芭蕉。
◎卷.14【醉公子】顾夐<br>　　漠漠秋云澹，红藕香侵槛。枕倚小山屏，金铺向晚扃。<br>　　睡起横波慢，独望情何限。衰柳数声蝉，魂销似去年。<br>　　岸柳垂金线，雨晴莺百转。家住绿杨边，往来多少年。<br>　　马嘶芳草远，高楼帘半卷。敛袖翠蛾攒，相逢尔许难。
◎卷.15【酒泉子】顾夐<br>　　杨柳无风，轻惹春烟残雨。杏花愁，莺正语，画楼东。<br>　　锦屏寂寞思无穷，还是不知消息。镜尘生，珠泪滴，<br>　　损仪容。<br>　　罗带缕金，兰麝烟凝魂断。画屏欹，云鬓乱，恨难任。<br>　　几回垂泪滴鸳衾，薄情何处去？月临窗，花满树，<br>　　信沉沉。<br>　　小槛日斜，风度绿窗人悄悄。翠帏闲掩舞双鸾，旧香寒。<br>　　别来情绪转难判，韶颜看却老。依稀粉上有啼痕，暗销魂。<br>　　黛薄红深，约掠绿鬟云腻。小鸳鸯，金翡翠，称人心。<br>　　锦鳞无处传幽意，海燕兰堂春又去。隔年书，千点泪，<br>　　恨难任。<br>　　掩却菱花，收拾翠钿休上面。金虫玉燕锁香奁，恨厌厌。<br>　　云鬟半坠懒重篸，泪侵山枕湿。银灯背帐梦方酣，<br>　　雁飞南。<br>　　水碧风清，入槛细香红藕腻。谢娘敛翠恨无涯，小屏斜。<br>　　堪憎荡子不还家，谩留罗带结。帐深枕腻炷沉烟，<br>　　负当年。<br>　　黛怨红羞，掩映画堂春欲暮。残花微雨隔青楼，思悠悠。<br>　　芳菲时节看将度，寂寞无人还独语。画罗襦，香粉污，<br>　　不胜愁。
◎卷.16【浣溪沙】顾夐<br>　　春色迷人恨正赊，可堪荡子不还家，细风轻露著梨花。<br>　　帘外有情双燕扬，槛前无力绿杨斜，小屏狂梦极天涯。<br>　　红藕香寒翠渚平，月笼虚阁夜蛩清，塞鸿惊梦两牵情。<br>　　宝帐玉炉残麝冷，罗衣金缕暗尘生，小窗孤烛泪纵横。<br>　　荷芰风轻帘幕香，绣衣鸂鶒泳回塘，小屏闲掩旧潇湘。<br>　　恨入空帏鸾影独，泪凝双脸渚莲光，薄情年少悔思量。<br>　　惆怅经年别谢娘，月窗花院好风光，此时相望最情伤。<br>　　青鸟不来传锦字，瑶姬何处锁兰房，忍教魂梦两茫茫。<br>　　庭菊飘黄玉露浓，冷莎偎砌隐鸣蛩，何期良夜得相逢。<br>　　背帐风摇红蜡滴，惹香暖梦绣衾重，觉来枕上怯晨钟。<br>　　云澹风高叶乱飞，小庭寒雨绿苔微，深闺人静掩屏帷。<br>　　粉黛暗愁金带枕，鸳鸯空绕画罗衣，那堪孤负不思归。<br>　　雁响遥天玉漏清，小纱窗外月胧明，翠帏金鸭炷香平。<br>　　何处不归音信断，良宵空使梦魂惊，簟凉枕冷不胜情。<br>　　露白蟾明又到秋，佳期幽会两悠悠，梦牵情役几时休。<br>　　记得泥人微敛黛，无言斜倚小书楼。暗思前事不胜愁。
◎卷.17【更漏子】顾夐<br>　　旧欢娱，新怅望，拥鼻含嚬楼上。浓柳翠，晚霞微，<br>　　江鸥接翼飞。<br>　　帘半卷，屏斜掩，远岫参差迷眼。歌满耳，酒盈尊，<br>　　前非不要论。
◎卷.18【应天长】顾夐<br>　　瑟瑟罗裙金线缕，轻透鹅黄香画袴。垂交带，盘鹦鹉，<br>　　袅袅翠翘移玉步。<br>　　背人匀檀注，慢转娇波偷觑。敛黛春情暗许，倚屏慵不语。
◎卷.19【渔歌子】顾夐<br>　　晓风清，幽沼绿，倚阑凝望珍禽浴。画帘垂，翠屏曲，<br>　　满袖荷香馥郁。<br>　　好摅怀，堪寓目，身闲心静平生足。酒杯深，光影促，<br>　　名利无心较逐。
◎卷.20【河传】顾夐<br>　　燕扬晴景。小窗屏暖，鸳鸯交颈。菱花掩却翠鬟欹，<br>　　慵整，海棠帘外影。<br>　　绣帏香断金鸂鶒。无消息，心事空相忆。倚东风，<br>　　春正浓，愁红，泪痕衣上重。<br>　　曲槛，春晚。碧流纹细，绿杨丝软。露华鲜，杏枝繁。<br>　　莺转，野芜平似剪。<br>　　直是人间到天上，堪游赏，醉眼疑屏障。对池塘，<br>　　惜韶光，断肠，为花须尽狂。<br>　　棹举，舟去。波光渺渺，不知何处。岸花汀草共依依，<br>　　雨微，鹧鸪相逐飞。<br>　　天涯离恨江声咽，啼猿切，此意向谁说？倚兰桡，<br>　　独无憀，魂销，小炉香欲焦。
◎卷.21【木兰花（即玉楼春）】顾夐<br>　　月照玉楼春漏促，飒飒风摇庭砌竹。梦惊鸳被觉来时，<br>　　何处管弦声断续。<br>　　惆怅少年游冶去，枕上两蛾攒细绿。晓莺帘外语花枝，<br>　　背帐犹残红蜡烛。<br>　　柳映玉楼春日晚，雨细风轻烟草软。画堂鹦鹉语雕笼，<br>　　金粉小屏犹半掩。<br>　　香灭绣帏人寂寂，倚槛无言愁思远。恨郎何处纵疏狂，<br>　　长使含啼眉不展。<br>　　月皎露华窗影细，风送菊香黏绣袂。博山炉冷水沉微，<br>　　惆怅金闺终日闭。<br>　　懒展罗衾垂玉箸，羞对菱花篸宝髻。良宵好事枉教休，<br>　　无计那他狂耍婿。<br>　　拂水双飞来去燕，曲槛小屏山六扇。春愁凝思结眉心，<br>　　绿绮懒调红锦荐。<br>　　话别情多声欲战，玉箸痕留红粉面。镇长独立到黄昏，<br>　　却怕良宵频梦见。
◎卷.22【虞美人】顾夐<br>　　晓莺啼破相思梦，帘卷金泥凤。宿妆犹在酒初醒，<br>　　翠翘慵整倚云屏，转娉婷。<br>　　香檀细画侵桃脸，罗袂轻轻敛。佳期堪恨再难寻，<br>　　绿芜满院柳成阴，负春心。<br>　　触帘风送景阳钟，鸳被绣花重。晓帏初卷冷烟浓，<br>　　翠匀粉黛好仪容，思娇慵。<br>　　起来无语理朝妆，宝匣镜凝光。绿荷相倚满池塘，<br>　　露清枕簟藕花香，恨悠扬。<br>　　翠屏闲掩垂珠箔，丝雨笼池阁。露粘红藕咽清香，<br>　　谢娘娇极不成狂，罢朝妆。<br>　　小金鸂鶒沈烟细，腻枕堆云髻。浅眉微敛注檀轻，<br>　　旧欢时有梦魂惊，悔多情。<br>　　碧梧桐映纱窗晚，花谢莺声懒。小屏屈曲掩青山，<br>　　翠帏香粉玉炉寒，两蛾攒。<br>　　颠狂年少轻离别，孤负春时节。画罗红袂有啼痕，<br>　　魂销无语倚闺门，欲黄昏。<br>　　深闺春色劳思想，恨共春芜长。黄鹂娇转泥芳妍，<br>　　杏枝如画倚轻烟，锁窗前。<br>　　凭阑愁立双蛾细，柳影斜摇砌。玉郎还是不还家，<br>　　教人魂梦逐杨花，绕天涯。<br>　　少年艳质胜琼英，早晚别三清。莲冠稳篸钿篦横，<br>　　飘飘罗袖碧云轻，画难成。<br>　　迟迟少转腰身袅，翠靥眉心小。醮坛风急杏枝香，<br>　　此时恨不驾鸾皇，访刘郎。
◎卷.23【临江仙】顾夐<br>　　碧染长空池似镜，倚楼闲望凝情。满衣红藕细香清。<br>　　象床珍簟，山障掩，玉琴横。<br>　　暗想昔时欢笑事，如今赢得愁生。博山炉暖澹烟轻。<br>　　蝉吟人静，残日傍，小窗明。<br>　　幽闺小槛春光晚，柳浓花澹莺稀。旧欢思想尚依依。<br>　　翠嚬红敛，终日损芳菲。<br>　　何事狂夫音信断，不如梁燕犹归。画堂深处麝烟微。<br>　　屏虚枕冷，风细雨霏霏。<br>　　月色穿帘风入竹，倚屏双黛愁时。砌花含露两三枝。<br>　　如啼恨脸，魂断损容仪。<br>　　香烬暗销金鸭冷，可堪孤负前期。绣襦不整鬓鬟欹。<br>　　几多惆怅，情绪在天涯。
◎卷.24【献衷心】顾夐<br>　　绣鸳鸯帐暖，画孔雀屏欹。人悄悄，月明时。<br>　　想昔年欢笑，恨今日分离。银釭背，铜漏永，阻佳期。<br>　　小炉烟细，虚阁帘垂。几多心事，暗地思惟。被娇娥牵役，<br>　　魂梦如痴。金闺里，山枕上，始应知。
◎卷.25【女冠子】鹿虔扆<br>　　凤楼琪树，惆怅刘郎一去。正春深，洞里愁空结，<br>　　人间信莫寻。<br>　　竹疏斋殿迥，松密醮坛阴。倚云低首望，可知心。<br>　　步虚坛上，绛节霓旌相向。引真仙，玉佩摇蟾影，<br>　　金炉袅麝烟。<br>　　露浓霜简湿，风紧羽衣偏。欲留难得住，却归天。
◎卷.26【思越人】鹿虔扆<br>　　翠屏欹，银烛背，漏残清夜迢迢。双带绣窠盘锦荐，<br>　　泪侵花暗香销。<br>　　珊瑚枕腻鸦鬟乱，玉纤慵整云散。苦是适来新梦见，<br>　　离肠争不千断。
◎卷.27【虞美人】鹿虔扆<br>　　卷荷香澹浮烟渚，绿嫩擎新雨。琐窗疏透晓风清，<br>　　象床珍簟冷光轻，水文平。<br>　　九疑黛色屏斜掩，枕上眉心敛。不堪相望病将成，<br>　　钿昏檀粉泪纵横，不胜情。
◎卷.28【临江仙】鹿虔扆<br>　　金锁重门荒苑静，绮窗愁对秋空。翠华一去寂无踪。<br>　　玉楼歌吹，声断已随风。<br>　　烟月不知人事改，夜阑还照深宫。藕花相向野塘中。<br>　　暗伤亡国，清露泣香红。<br>　　无赖晓莺惊梦断，起来残酒初醒。映窗丝柳袅烟青。<br>　　翠帘慵卷，约砌杏花零。<br>　　一自玉郎游冶去，莲凋月惨仪形。暮天微雨洒闲庭。<br>　　手挪裙带，无语倚云屏。<br>第八百九十五卷
◎卷.1【诉衷情】魏承班<br>　　高歌宴罢月初盈，诗情引恨情。烟露冷，水流轻，<br>　　思想梦难成。<br>　　罗帐袅香平，恨频生。思君无计睡还醒，隔层城。<br>　　春深花簇小楼台，风飘锦绣开。新睡觉，步香阶，<br>　　山枕印红腮。<br>　　鬓乱坠金钗，语檀偎。临行执手重重属，几千回。<br>　　银汉云情玉漏长，蛩声悄画堂。筠簟冷，碧窗凉，<br>　　红蜡泪飘香。<br>　　皓月泻寒光，割人肠。那堪独自步池塘，对鸳鸯。<br>　　金风轻透碧窗纱，银釭焰影斜。欹枕卧，恨何赊，<br>　　山掩小屏霞。<br>　　云雨别吴娃，想容华。梦成几度绕天涯，到君家。<br>　　春情满眼脸红消，娇妒索人饶。星靥小，玉珰摇，<br>　　几共醉春朝。<br>　　别后忆纤腰，梦魂劳。如今风叶又萧萧，恨迢迢。
◎卷.2【生查子】魏承班<br>　　烟雨晚晴天，零落花无语。难话此时心，梁燕双来去。<br>　　琴韵对薰风，有恨和情抚。肠断断弦频，泪滴黄金缕。<br>　　寂寞画堂空，深夜垂罗幕。灯暗锦屏欹，月冷珠帘薄。<br>　　愁恨梦难成，何处贪欢乐。看看又春来，还是长萧索。<br>　　离别又经年，独对芳菲景。嫁得薄情夫，长抱相思病。<br>　　花红柳绿间晴空，蝶舞双双影。羞看绣罗衣，为有金鸾并。
◎卷.3【菩萨蛮】魏承班<br>　　罗裾薄薄秋波染，眉间画得山两点。相见绮筵时，<br>　　深情暗共知。<br>　　翠翘云鬓动，敛态弹金凤。宴罢入兰房，邀人解佩珰。<br>　　罗衣隐约金泥画，玳筵一曲当秋夜。声颤觑人娇，<br>　　云鬟袅翠翘。<br>　　酒醺红玉软，眉翠秋山远。绣幌麝烟沈，谁人知两心。<br>　　玉容光照菱花影，沉沉脸上秋波冷。白雪一声新，<br>　　雕梁起暗尘。<br>　　宝钗摇翡翠，香惹芙蓉醉。携手入鸳衾，谁人知此心。
◎卷.4【渔歌子】魏承班<br>　　柳如眉，云似发，鲛绡雾縠笼香雪。梦魂惊，钟漏歇，<br>　　窗外晓莺残月。<br>　　几多情，无处说，落花飞絮清明节。少年郎，容易别，<br>　　一去音书断绝。
◎卷.5【满宫花】魏承班<br>　　雪霏霏，风凛凛，玉郎何处狂饮？醉时想得纵风流，<br>　　罗帐香帏鸳寝。<br>　　春朝秋夜思君甚，愁见绣屏孤枕。少年何事负初心，<br>　　泪滴缕金双衽。<br>　　寒夜长，更漏永，愁见透帘月影。王孙何处不归来，<br>　　应在倡楼酩酊。<br>　　金鸭无香罗帐冷，羞更双鸾交颈。梦中几度见儿夫，<br>　　不忍骂伊薄幸。
◎卷.6【谒金门】魏承班<br>　　烟水阔，人值清明时节，雨细花零莺语切，愁肠千万结。<br>　　雁去音徽断绝，有恨欲凭谁说？无事伤心犹不彻，<br>　　春时容易别。<br>　　春欲半，堆砌落花千片。早是潘郎长不见，忍听双语燕。<br>　　飞絮晴空飏远，风送谁家弦管？愁倚画屏凡事懒，<br>　　泪沾金缕线。<br>　　长思忆，思忆佳辰轻掷。霜月透帘澄夜色，小屏山凝碧。<br>　　恨恨君何太极，记得娇娆无力。独坐思量愁似织，<br>　　断肠烟水隔，
◎卷.7【木兰花】魏承班<br>　　小芙蓉，香旖旎，碧玉堂深清似水。闭宝匣，掩金铺，<br>　　倚屏拖袖愁如醉。<br>　　迟迟好景烟花媚，曲渚鸳鸯眠锦翅。凝然愁望静相思，<br>　　一双笑靥嚬香蕊。
◎卷.8【玉楼春】魏承班<br>　　寂寂画堂梁上燕，高卷翠帘横数扇。一庭春色恼人来，<br>　　满地落花红几片。<br>　　愁倚锦屏低雪面，泪滴绣罗金缕线。好天凉月尽伤心，<br>　　为是玉郎长不见。<br>　　轻敛翠蛾呈皓齿，莺转一枝花影里。声声清迥遏行云，<br>　　寂寂画梁尘暗起。<br>　　玉斝满斟情未已，促坐王孙公子醉。春风筵上贯珠匀，<br>　　艳色韶颜娇旖旎。
◎卷.9【黄钟乐】魏承班<br>　　池塘烟暖草萋萋，惆怅闲宵含恨，愁坐思堪迷。<br>　　遥想玉人情事远，音容浑似隔桃溪。<br>　　偏记同欢秋月低，帘外论心花畔，和醉暗相携。<br>　　何事春来君不见，梦魂长在锦江西。
◎卷.10【江城子】尹鹗<br>　　裙拖碧，步飘香，织腰束素长。鬓云光，拂面珑璁，<br>　　腻玉碎凝妆。宝柱秦筝弹向晚，弦促雁，更思量。
◎卷.11【何满子】尹鹗<br>　　云雨常陪胜会，笙歌惯逐闲游。锦里风光应占，<br>　　玉鞭金勒骅骝。戴月潜穿深曲，和香醉脱轻裘。<br>　　方喜正同鸳帐，又言将往皇州。每忆良宵公子伴，<br>　　梦魂长挂红楼。欲表伤离情味，丁香结在心头。
◎卷.12【醉公子】尹鹗<br>　　暮烟笼藓砌，戟门犹未闭。尽日醉寻春，归来月满身。<br>　　离鞍偎绣袂，坠巾花乱缀。何处恼佳人，檀痕衣上新。
◎卷.13【女冠子】尹鹗<br>　　双成伴侣，去去不知何处。有佳期，霞帔金丝薄，<br>　　花冠玉叶危。<br>　　懒乘丹凤子，学跨小龙儿。叵耐天风紧，挫腰肢。
◎卷.14【菩萨蛮】尹鹗<br>　　陇云暗合秋天白，俯窗独坐窥烟陌。楼际角重吹，<br>　　黄昏方醉归。<br>　　荒唐难共语，明日还应去。上马出门时，金鞭莫与伊。<br>　　呜呜晓角调如语，画楼三会喧雷鼓。枕上梦方残，<br>　　月光铺水寒。<br>　　蛾眉应敛翠，咫尺同千里。宿酒未全消，满怀离恨饶。<br>　　锦茵闲衬丁香枕，银釭烬落犹慵寝。颙坐遍红炉，<br>　　谁知情绪孤。<br>　　少年狂荡惯，花曲长牵绊。去便不归来，空教骏马回。
◎卷.15【杏园芳】尹鹗<br>　　严妆嫩脸花明，教人见了关情。含羞举步越罗轻，称娉婷。<br>　　终朝咫尺窥香阁，迢遥似隔层城。何时休遣梦相萦，<br>　　入云屏。
◎卷.16【清平乐】尹鹗<br>　　偎红敛翠，尽日思闲事。髻滑凤凰钗欲坠，雨打梨花满地。<br>　　绣衣独倚阑干，玉容似怯春寒。应待少年公子，<br>　　鸳帏深处同欢。<br>　　芳年妙妓，淡拂铅华翠。轻笑自然生百媚，争那尊前人意。<br>　　酒倾琥珀杯时，更堪能唱新词。赚得王孙狂处，<br>　　断肠一搦腰肢。
◎卷.17【满宫花】尹鹗<br>　　月沉沉，人悄悄，一炷后庭香袅。风流帝子不归来，<br>　　满地禁花慵扫。<br>　　离恨多，相见少，何处醉迷三岛？漏清宫树子规啼，<br>　　愁锁碧窗春晓。
◎卷.18【临江仙】尹鹗<br>　　一番荷芰生池沼，槛前风送馨香。昔年于此伴萧娘。<br>　　相偎伫立，牵惹叙衷肠。<br>　　时逞笑容无限态，还如菡萏争芳。别来虚遣思悠飏。<br>　　慵窥往事，金锁小兰房。<br>　　深秋寒夜银河静，月明深院中庭。西窗幽梦等闲成。<br>　　逡巡觉后，特地恨难平。<br>　　红烛半条残焰短，依稀暗背银屏。枕前何事最伤情？<br>　　梧桐叶上，点点露珠零。
◎卷.19【拨棹子】尹鹗<br>　　风切切，深秋月，十朵芙蓉繁艳歇。小槛细腰无力，<br>　　空赢得，目断魂飞何处说。<br>　　寸心恰似丁香结，看看瘦尽胸前雪。偏挂恨，少年抛掷。<br>　　羞睹见，绣被堆红闲不彻。<br>　　丹脸腻，双靥媚，冠子缕金装翡翠。将一朵，琼花堪比。<br>　　窠窠绣，鸾凤衣裳香窣地。<br>　　银台蜡烛滴红泪，醁酒劝人教半醉。帘幕外，月华如水。<br>　　特地向，宝帐颠狂不肯睡。
◎卷.20【秋夜月】尹鹗<br>　　三秋佳节，罥晴空，凝碎露，茱萸千结。菊蕊和烟轻撚，<br>　　酒浮金屑。征云雨，调丝竹，此时难辍。欢极、<br>　　一片艳歌声揭。<br>　　黄昏慵别，炷沉烟，熏绣被，翠帷同歇。醉并鸳鸯双枕，<br>　　暖偎春雪。语丁宁，情委曲，论心正切。夜深、<br>　　窗透数条斜月。
◎卷.21【金浮图】尹鹗<br>　　繁华地，王孙富贵。玳瑁筵开，下朝无事。压红茵、<br>　　凤舞黄金翅。玉立纤腰，一片揭天歌吹。满目绮罗珠翠。<br>　　和风淡荡，偷散沉檀气。<br>　　堪判醉，韶光正媚。折尽牡丹，艳迷人意，<br>　　金张许史应难比。贪恋欢娱，不觉金乌坠。<br>　　还惜会难别易，金船更劝，勒住花骢辔。
◎卷.22【定西番】毛熙震<br>　　苍翠浓阴满院，莺对语，蝶交飞，戏蔷薇。<br>　　斜日倚阑风好，馀香出绣衣。未得玉郎消息，几时归。
◎卷.23【何满子】毛熙震<br>　　寂寞芳菲暗度，岁华如箭堪惊。缅想旧欢多少事，<br>　　转添春思难平。曲槛丝垂金柳，小窗弦断银筝。<br>　　深院空闻燕语，满园闲落花轻。一片相思休不得，<br>　　忍教长日愁生。谁见夕阳孤梦，觉来无限伤情。<br>　　无语残妆澹薄，含羞亸袂轻盈。几度香闺眠过晓，<br>　　绮窗疏日微明。云母帐中偷惜，水精枕上初惊。<br>　　笑靥嫩疑花拆，愁眉翠敛山横。相望只教添怅恨，<br>　　整鬟时见纤琼。独倚朱扉闲立，谁知别有深情。
◎卷.24【女冠子】毛熙震<br>　　碧桃红杏，迟日媚笼光影。彩霞深，香暖熏莺语，<br>　　风清引鹤音。<br>　　翠鬟冠玉叶，霓袖捧瑶琴。应共吹箫侣，暗相寻。<br>　　修蛾慢脸，不语檀心一点。小山妆，蝉鬓低含绿，<br>　　罗衣澹拂黄。<br>　　闷来深院里，闲步落花傍。纤手轻轻整，玉炉香。
◎卷.25【酒泉子】毛熙震<br>　　闲卧绣帏，慵想万般情宠。锦檀偏，翘股重，翠云欹。<br>　　暮天屏上春山碧，映香烟雾隔。蕙兰心，魂梦役，敛蛾眉。<br>　　钿匣舞鸾，隐映艳红修碧。月梳斜，云鬓腻，粉香寒。<br>　　晓花微敛轻呵展，袅钗金燕软。日初升，帘半卷，对妆残。
◎卷.26【浣溪沙】毛熙震<br>　　春暮黄莺下砌前，水精帘影露珠悬，绮霞低映晚晴天。<br>　　弱柳万条垂翠带，残红满地碎香钿，蕙风飘荡散轻烟。<br>　　花榭香红烟景迷，满庭芳草绿萋萋，金铺闲掩绣帘低。<br>　　紫燕一双娇语碎，翠屏十二晚峰齐，梦魂消散醉空闺。<br>　　晚起红房醉欲消，绿鬟云散袅金翘，雪香花语不胜娇。<br>　　好是向人柔弱处，玉纤时急绣裙腰，春心牵惹转无憀。<br>　　一只横钗坠髻丛，静眠珍簟起来慵，绣罗红嫩抹苏胸。<br>　　羞敛细蛾魂暗断，困迷无语思犹浓，小屏香霭碧山重。<br>　　云薄罗裙绶带长，满身新裛瑞龙香，翠钿斜映艳梅妆。<br>　　佯不觑人空婉约，笑和娇语太猖狂，忍教牵恨暗形相。<br>　　碧玉冠轻袅燕钗，捧心无语步香阶，缓移弓底绣罗鞋。<br>　　暗想欢娱何计好，岂堪期约有时乖，日高深院正忘怀。<br>　　半醉凝情卧绣茵，睡容无力卸罗裙，玉笼鹦鹉厌听闻。<br>　　慵整落钗金翡翠，象梳欹鬓月生云，锦屏绡幌麝烟薰。
◎卷.27【后庭花（或加玉树二字）】毛熙震<br>　　莺啼燕语芳菲节，瑞庭花发。昔时欢宴歌声揭，管弦清越。<br>　　自从陵谷追游歇，画梁尘黦。伤心一片如珪月，闲锁宫阙。<br>　　轻盈舞伎含芳艳，竞妆新脸。步摇珠翠修蛾敛，腻鬟云染。<br>　　歌声慢发开檀点，绣衫斜掩。时将纤手匀红脸，笑拈金靥。<br>　　越罗小袖新香蒨，薄笼金钏。倚阑无语摇轻扇，半遮匀面。<br>　　春残日暖莺娇懒，满庭花片。争不教人长相见，画堂深院。
◎卷.28【菩萨蛮】毛熙震<br>　　梨花满院飘香雪，高楼夜静风筝咽。斜月照帘帷，<br>　　忆君和梦稀。<br>　　小窗灯影背，燕语惊愁态。屏掩断香飞，行云山外归。<br>　　绣帘高轴临塘看，雨翻荷芰真珠散。残暑晚初凉，<br>　　轻风渡水香。<br>　　无憀悲往事，争那牵情思。光影暗相催，等闲秋又来。<br>　　天含残碧融春色，五陵薄幸无消息。尽日掩朱门，<br>　　离愁暗断魂。<br>　　莺啼芳树暖，燕拂回塘满。寂寞对屏山，相思醉梦间。
◎卷.29【清平乐】毛熙震<br>　　春光欲暮，寂寞闲庭户。粉蝶双双穿槛舞，帘卷晚天疏雨。<br>　　含愁独倚闺帏，玉炉烟断香微。正是销魂时节，<br>　　东风满院花飞。
◎卷.30【更漏子】毛熙震<br>　　秋色清，河影淡，深户烛寒光暗。绡幌碧，锦衾红，<br>　　博山香炷融。<br>　　更漏咽，蛩鸣切，满院霜华如雪。新月上，薄云收，<br>　　映帘悬玉钩。<br>　　烟月寒，秋夜静，漏转金壶初永。罗幕下，绣屏空，<br>　　灯花结碎红。<br>　　人悄悄，愁无了，思梦不成难晓。长忆得，与郎期，<br>　　窃香私语时。
◎卷.31【南歌子（一名望秦川，一名风蝶令）】毛熙震<br>　　远山愁黛碧，横波慢脸明。腻香红玉茜罗轻，<br>　　深院晚堂人静，理银筝。<br>　　鬓动行云影，裙遮点屐声。娇羞爱问曲中名，<br>　　杨柳杏花时节，几多情。<br>　　惹恨还添恨，牵肠即断肠。凝情不语一枝芳，<br>　　独映画帘闲立，绣衣香。<br>　　暗想为云女，应怜傅粉郎。晚来轻步出闺房，<br>　　髻慢钗横无力，纵猖狂。
◎卷.32【木兰花】毛熙震<br>　　掩朱扉，钩翠箔，满院莺声春寂寞。匀粉泪，恨檀郎，<br>　　一去不归花又落。<br>　　对斜晖，临小阁，前事岂堪重想著。金带冷，画屏幽，<br>　　宝帐慵熏兰麝薄。
◎卷.33【小重山】毛熙震<br>　　梁燕双飞画阁前，寂寥多少恨、懒孤眠。<br>　　晓来闲处想君怜，红罗帐、金鸭冷沉烟。<br>　　谁信损婵娟，倚屏啼玉箸、湿香钿。<br>　　四支无力上秋千，群花谢、愁对艳阳天。
◎卷.34【临江仙】毛熙震<br>　　南齐天子宠婵娟，六宫罗绮三千。潘妃娇艳独芳妍。<br>　　椒房兰洞，云雨降神仙。<br>　　纵态迷欢心不足，风流可惜当年。纤腰婉约步金莲。<br>　　妖君倾国，犹自至今传。<br>　　幽闺欲曙闻莺转，红窗月影微明。好风频谢落花声。<br>　　隔帏残烛，犹照绮屏筝。<br>　　绣被锦茵眠玉暖，炷香斜袅烟轻。淡蛾羞敛不胜情。<br>　　暗思闲梦，何处逐行云。<br>第八百九十六卷
◎卷.1【渔父】李珣<br>　　水接衡门十里馀，信船归去卧看书。轻爵禄，慕玄虚，<br>　　莫道渔人只为鱼。<br>　　避世垂纶不记年，官高争得似君闲。倾白酒，对青山，<br>　　笑指柴门待月还。<br>　　棹警鸥飞水溅袍，影随潭面柳垂绦。终日醉，绝尘劳，<br>　　曾见钱塘八月涛。
◎卷.2【南乡子】李珣<br>　　烟漠漠，雨凄凄，岸花零落鹧鸪啼。远客扁舟临野渡，<br>　　思乡处，潮退水平春色暮。<br>　　兰桡举，水文开，竞携藤笼采莲来。回塘深处遥相见，<br>　　邀同宴，渌酒一卮红上面。<br>　　归路近，扣舷歌，采真珠处水风多。曲岸小桥山月过，<br>　　烟深锁，豆蔻花垂千万朵。<br>　　乘彩舫，过莲塘，棹歌惊起睡鸳鸯。带香游女偎伴笑，<br>　　争窈窕，竞折团荷遮晚照。<br>　　倾绿蚁，泛红螺，闲邀女伴簇笙歌。避暑信船轻浪里，<br>　　闲游戏，夹岸荔支红蘸水。<br>　　云带雨，浪迎风，钓翁回棹碧湾中。春酒香熟鲈鱼美，<br>　　谁同醉？缆却扁舟篷底睡。<br>　　沙月静，水烟轻，芰荷香里夜船行。绿鬟红脸谁家女，<br>　　遥相顾，缓唱棹歌极浦去。<br>　　渔市散，渡船稀，越南云树望中微。行客待潮天欲暮，<br>　　送春浦，愁听猩猩啼瘴雨。<br>　　拢云髻，背犀梳，焦红衫映绿罗裾。越王台下春风暖，<br>　　花盈岸，游赏每邀邻女伴。<br>　　相见处，晚晴天，刺桐花下越台前。暗里回眸深属意，<br>　　遗双翠，骑象背人先过水。<br>　　携笼去，采菱归，碧波风起雨霏霏。趁岸小船齐棹急，<br>　　罗衣湿，出向桄榔树下立。<br>　　云髻重，葛衣轻，见人微笑亦多情。拾翠采珠能几许，<br>　　来还去，争及村居织机女。<br>　　登画舸，泛清波，采莲时唱采莲歌。拦棹声齐罗袖敛，<br>　　池光飐，惊起沙鸥八九点。<br>　　双髻坠，小眉弯，笑随女伴下春山。玉纤遥指花深处，<br>　　争回顾，孔雀双双迎日舞。<br>　　红豆蔻，紫玫瑰，谢娘家接越王台。一曲乡歌齐抚掌，<br>　　堪游赏，酒酌螺杯流水上。<br>　　山果熟，水花香，家家风景有池塘。木兰舟上珠帘卷，<br>　　歌声远，椰子酒倾鹦鹉盏。<br>　　新月上，远烟开，惯随潮水采珠来。棹穿花过归溪口，<br>　　酤春酒，小艇缆牵垂岸柳。
◎卷.3【西溪子】李珣<br>　　金缕翠钿浮动，妆罢小窗圆梦。日高时，春已老，<br>　　人来到。满地落花慵扫。无语倚屏风，泣残红。<br>　　马上见时如梦，认得脸波相送。柳堤长，无限意，<br>　　夕阳里。醉把金鞭欲坠。归去想娇娆，暗魂销。
◎卷.4【女冠子】李珣<br>　　星高月午，丹桂青松深处。醮坛开，金磬敲清露，<br>　　珠幢立翠苔。<br>　　步虚声缥缈，想像思徘徊。晓天归去路，指蓬莱。<br>　　春山夜静，愁闻洞天疏磬。玉堂虚，细雾垂珠佩，<br>　　轻烟曳翠裾。<br>　　对花情脉脉，望月步徐徐。刘阮今何处，绝来书。
◎卷.5【中兴乐】李珣<br>　　后庭寂寂日初长，翩翩蝶舞红芳。绣帘垂地，金鸭无香。<br>　　谁知春思如狂，忆萧郎。等闲一去，程遥信断，五岭三湘。<br>　　休开鸾镜学宫妆，可能更理笙簧。倚屏凝睇，泪落成行。<br>　　手寻裙带鸳鸯，暗思量。忍孤前约，教人花貌，虚老风光。
◎卷.6【酒泉子】李珣<br>　　寂寞青楼，风触绣帘珠碎撼。月朦胧，花暗澹，锁春愁。<br>　　寻思往事依稀梦，泪脸露桃红色重。鬓欹蝉，钗坠凤，<br>　　思悠悠。<br>　　雨渍花零，红散香凋池两岸。别情遥，春歌断，掩银屏。<br>　　孤帆早晚离三楚，闲理钿筝愁几许。曲中情，弦上语，<br>　　不堪听。<br>　　秋雨连绵，声散败荷丛里，那堪深夜枕前听，酒初醒。<br>　　牵愁惹思更无停，烛暗香凝天欲曙。细和烟，冷和雨，<br>　　透帘旌。<br>　　秋月婵娟，皎洁碧纱窗外，照花穿竹冷沉沉，印池心。<br>　　凝露滴，砌蛩吟。惊觉谢娘残梦，夜深斜傍枕前来，<br>　　影徘徊。
◎卷.7【浣溪沙】李珣<br>　　入夏偏宜澹薄妆，越罗衣褪郁金黄，翠钿檀注助容光。<br>　　相见无言还有恨，几回判却又思量，月窗香径梦悠飏。<br>　　晚出闲庭看海棠，风流学得内家妆，小钗横戴一枝芳。<br>　　镂玉梳斜云鬓腻，缕金衣透雪肌香，暗思何事立残阳。<br>　　访旧伤离欲断魂，无因重见玉楼人，六街微雨镂香尘。<br>　　早为不逢巫峡梦，那堪虚度锦江春，遇花倾酒莫辞频。<br>　　红藕花香到槛频，可堪闲忆似花人，旧欢如梦绝音尘。<br>　　翠叠画屏山隐隐，冷铺文簟水潾潾，断魂何处一蝉新。
◎卷.8【巫山一段云】李珣<br>　　有客经巫峡，停桡向水湄。楚王曾此梦瑶姬，一梦杳无期。<br>　　尘暗珠帘卷，香销翠幄垂。西风回首不胜悲，暮雨洒空祠。<br>　　古庙依青嶂，行宫枕碧流。水声山色锁妆楼，往事思悠悠。<br>　　云雨朝还暮，烟花春复秋。啼猿何必近孤舟，行客自多愁。
◎卷.9【菩萨蛮】李珣<br>　　回塘风起波文细，刺桐花里门斜闭。残日照平芜，<br>　　双双飞鹧鸪。<br>　　征帆何处客，相见还相隔。不语欲魂销，望中烟水遥。<br>　　等闲将度三春景，帘垂碧砌参差影。曲槛日初斜，<br>　　杜鹃啼落花。<br>　　恨君容易处，又话潇湘去。凝思倚屏山，泪流红脸斑。<br>　　隔帘微雨双飞燕，砌花零落红深浅。捻得宝筝调，<br>　　心随征棹遥。<br>　　楚天云外路，动便经年去。香断画屏深，旧欢何处寻。
◎卷.10【渔歌子】李珣<br>　　楚山青，湘水渌，春风澹荡看不足。草芊芊，花簇簇，<br>　　渔艇棹歌相续。<br>　　信浮沉，无管束，钓回乘月归湾曲。酒盈尊，云满屋，<br>　　不见人间荣辱。<br>　　荻花秋，潇湘夜，橘洲佳景如屏画。碧烟中，明月下，<br>　　小艇垂纶初罢。<br>　　水为乡，蓬作舍，鱼羹稻饭常餐也。酒盈杯，书满架，<br>　　名利不将心挂。<br>　　柳垂丝，花满树，莺啼楚岸春天暮。棹轻舟，出深浦，<br>　　缓唱渔郎归去。<br>　　罢垂纶，还酌醑，孤村遥指云遮处。下长汀，临深渡，<br>　　惊起一行沙鹭。<br>　　九疑山，三湘水，芦花时节秋风起。水云间，山月里，<br>　　棹月穿云游戏。<br>　　鼓清琴，倾渌蚁，扁舟自得逍遥志。任东西，无定止，<br>　　不议人间醒醉。
◎卷.11【望远行】李珣<br>　　春日迟迟思寂寥，行客关山路遥。琼窗时听语莺娇，<br>　　柳丝牵恨一条条。<br>　　休晕绣，罢吹箫，貌逐残花暗凋。同心犹结旧裙腰，<br>　　忍孤风月度良宵。<br>　　露滴幽庭落叶时，愁聚萧娘柳眉。玉郎一去负佳期，<br>　　水云迢递雁书迟。<br>　　屏半掩，枕斜欹，蜡泪无言对垂。吟跫断续漏频移，<br>　　入窗明月鉴空帏。
◎卷.12【河传】李珣<br>　　去去，何处，迢迢巴楚，山水相连。朝云暮雨，<br>　　依旧十二峰前，猿声到客船。<br>　　愁肠岂异丁香结，因离别，故国音书绝。想佳人花下。<br>　　对明月春风，恨应同。<br>　　春暮，微雨，送君南浦，愁敛双蛾。落花深处，<br>　　啼鸟似逐离歌，粉檀珠泪和。<br>　　临流更把同心结。情哽咽，后会何时节？不堪回首相望，<br>　　已隔汀洲，橹声幽。
◎卷.13【虞美人】李珣<br>　　金笼莺报天将曙，惊起分飞处。夜来潜与玉郎期，<br>　　多情不觉酒醒迟，失归期。<br>　　映花避月遥相送，腻髻偏垂凤。却回娇步入香闺，<br>　　倚屏无语撚云篦，翠眉低。
◎卷.14【临江仙】李珣<br>　　帘卷池心小阁虚，暂凉闲步徐徐。芰荷经雨半凋疏。<br>　　拂堤垂柳，蝉噪夕阳馀。<br>　　不语低鬟幽思远，玉钗斜坠双鱼。几回偷看寄来书。<br>　　离情别恨，相隔欲何如。<br>　　莺报帘前暖日红，玉炉残麝犹浓。起来闺思尚疏慵。<br>　　别愁春梦，谁解此情悰。<br>　　强整娇姿临宝镜，小池一朵芙蓉。旧欢无处再寻踪。<br>　　更堪回顾，屏画九疑峰。
◎卷.15【定风波】李珣<br>　　志在烟霞慕隐沦，功成归看五湖春。一叶舟中吟复醉，<br>　　云水，此时方认自由身。<br>　　花岛为邻鸥作侣，深处，经年不见市朝人。<br>　　已得希夷微妙旨，潜喜，荷衣蕙带绝纤尘。<br>　　十载逍遥物外居，白云流水似相于。乘兴有时携短棹，<br>　　江岛，谁知求道不求鱼。<br>　　到处等闲邀鹤伴，春岸，野花香气扑琴书。<br>　　更饮一杯红霞酒，回首，半钩新月贴清虚。<br>　　又见辞巢燕子归，阮郎何事绝音徽。帘外西风黄叶落，<br>　　池阁，隐莎蛩叫雨霏霏。<br>　　愁坐算程千万里，频跂，等闲经岁两相违。<br>　　听鹊凭龟无定处，不知，泪痕流在画罗衣。<br>　　雁过秋空夜未央，隔窗烟月锁莲塘。往事岂堪容易想，<br>　　惆怅，故人迢递在潇湘。<br>　　纵有回文重叠意，谁寄？解鬟临镜泣残妆。<br>　　沉水香消金鸭冷，愁永，候虫声接杵声长。<br>　　帘外烟和月满庭，此时闲坐若为情。小阁拥炉残酒醒，<br>　　愁听，寒风叶落一声声。<br>　　惟恨玉人芳信阻，云雨，屏帷寂寞梦难成。<br>　　斗转更阑心杳杳，将晓，银釭斜照绮琴横。
◎卷.16【南歌子】欧阳炯<br>　　锦帐银灯影，纱窗玉漏声。迢迢永夜梦难成，<br>　　愁对小庭秋色，月空明。
◎卷.17【渔父】欧阳炯<br>　　摆脱尘机上钓船，免教荣辱有流年。无系绊，没愁煎，<br>　　须信船中有散仙。<br>　　风浩寒溪照胆明，小君山上玉蟾生。荷露坠，翠烟轻，<br>　　拨剌游鱼几个惊。
◎卷.18【巫山一段云】欧阳炯<br>　　绛阙登真子。飘飘御彩鸾。碧虚风雨佩光寒，敛袂下云端。<br>　　月帐朝霞薄，星冠玉蕊攒。远游蓬岛降人间，特地拜龙颜。<br>　　春去秋来也，愁心似醉醺。去时邀约早回轮，及去又何曾。<br>　　歌扇花光黦，衣珠滴泪新。恨身翻不作车尘，万里得随君。
◎卷.19【春光好】欧阳炯<br>　　天初暖，日初长，好春光。万汇此时皆得意，竞芬芳。<br>　　笋迸苔钱嫩绿，花偎雪坞浓香。谁把金丝裁剪却，挂斜阳。<br>　　花滴露，柳摇烟，艳阳天。雨霁山樱红欲烂，谷莺迁。<br>　　饮处交飞玉斝，游时倒把金鞭，风飐九衢榆叶动，簇青钱。<br>　　胸铺雪，脸分莲，理繁弦。纤指飞翻金凤语，转婵娟。<br>　　嘈囋如敲玉佩，清泠似滴香泉。曲罢问郎名个甚，想夫怜。<br>　　碛香散，渚水融，暖空濛。飞絮悠扬遍虚空，惹轻风。<br>　　柳眼烟来点绿，花心日与妆红。黄雀锦鸾相对舞，近帘栊。<br>　　鸡树绿，凤池清，满神京。玉兔宫前金榜出，列仙名。<br>　　叠雪罗袍接武，团花骏马娇行。开宴锦江游烂熳，柳烟轻。<br>　　芳丛绣，绿筵张，两心狂。空遣横波传意绪，对笙簧。<br>　　虽似安仁掷果，未闻韩寿分香。流水桃花情不已，待刘郎。<br>　　垂绣幔，掩云屏，思盈盈。双枕珊瑚无限情，翠钗横。<br>　　几见纤纤动处，时闻款款娇声。却出锦屏妆面了，理秦筝。<br>　　金辔响，玉鞭长，映垂杨。堤上采花筵上醉，满衣香。<br>　　无处不携弦管，直应占断春光。年少王孙何处好，竞寻芳。<br>　　蘋叶嫩，杏花明，画船轻。双浴鸳鸯出绿汀，棹歌声。<br>　　春水无风无浪，春来半雨半晴。红粉相随南浦晚，莫辞行。
◎卷.20【西江月（一名白蘋香，一名步虚词）】欧阳炯<br>　　月映长江秋水，分明冷浸星河。浅沙汀上白云多，<br>　　雪散几丛芦苇。<br>　　扁舟倒影寒潭，烟光远罩轻波。笛声何处响渔歌，<br>　　两岸蘋香暗起。<br>　　水上鸳鸯比翼，巧将绣作罗衣。镜中重画远山眉，<br>　　春睡起来无力。<br>　　细雀稳簪云髻，含羞时想佳期。脸边红艳对花枝，<br>　　犹占凤楼春色。
◎卷.21【赤枣子】欧阳炯<br>　　夜悄悄，烛荧荧，金炉香尽酒初醒。春睡起来回雪面，<br>　　含羞不语倚云屏。<br>　　莲脸薄，柳眉长，等闲无事莫思量。每一见时明月夜，<br>　　损人情思断人肠。
◎卷.22【女冠子】欧阳炯<br>　　薄妆桃脸，满面纵横花靥。艳情多，绶带盘金缕，<br>　　轻裙透碧罗。<br>　　含羞眉乍敛，微语笑相和。不会频偷眼，意如何？<br>　　秋宵秋月，一朵荷花初发。照前池，摇曳熏香夜，<br>　　婵娟对镜时。<br>　　蕊中千点泪，心里万条丝。恰似轻盈女，好风姿。
◎卷.23【更漏子】欧阳炯<br>　　玉阑干，金甃井，月照碧梧桐影。独自个，立多时，<br>　　露华浓湿衣。<br>　　一向，凝情望，待得不成模样。虽叵耐，又寻思，<br>　　争生嗔得伊。<br>　　三十六宫秋夜永，露华点滴高梧。丁丁玉漏咽铜壶，<br>　　明月上金铺。<br>　　红线毯，博山炉，香风暗触流苏。羊车一去长青芜，<br>　　镜尘鸾彩孤。
◎卷.24【定风波】欧阳炯<br>　　暖日闲窗映碧纱，小池春水浸晴霞。数树海棠红欲尽，<br>　　争忍，玉闺深掩过年华。<br>　　独凭绣床方寸乱，肠断，泪珠穿破脸边花。<br>　　邻舍女郎相借问，音信，教人羞道未还家。
◎卷.25【木兰花】欧阳炯<br>　　儿家夫婿心容易，身又不来书不寄。闲庭独立鸟关关，<br>　　争忍抛奴深院里。<br>　　闷向绿纱窗下睡，睡又不成愁已至。今年却忆去年春，<br>　　同在木兰花下醉。<br>　　日照玉楼花似锦，楼上醉和春色寝。绿杨风送小莺声，<br>　　残梦不成离玉枕。<br>　　堪爱晚来韶景甚，宝柱秦筝方再品。青蛾红脸笑来迎，<br>　　又向海棠花下饮。<br>　　春早玉楼烟雨夜，帘外樱桃花半谢。锦屏香冷绣衾寒，<br>　　怊怅忆君无计舍。<br>　　侵晓鹊声来砌下，鸾镜残妆红粉罢。黛眉双点不成描，<br>　　留待玉郎归日画。
◎卷.26【清平乐】欧阳炯<br>　　春来街砌，春雨如丝细。春地满飘红杏蒂，春燕舞随风势。<br>　　春幡细缕春缯，春闺一点春灯。自是春心撩乱，<br>　　非干春梦无凭。
◎卷.27【菩萨蛮】欧阳炯<br>　　晓来中酒和春睡，四支无力云鬟坠。斜卧脸波春，<br>　　玉郎休恼人。<br>　　日高犹未起，为恋鸳鸯被。鹦鹉语金笼，道儿还是慵。<br>　　红炉暖阁佳人睡，隔帘飞雪添寒气。小院奏笙歌，<br>　　香风簇绮罗。<br>　　酒倾金盏满，兰烛重开宴。公子醉如泥，天街闻马嘶。<br>　　翠眉双脸新妆薄，幽闺斜卷青罗幕。寒食百花时，<br>　　红繁香满枝。<br>　　双双梁燕语，蝶舞相随去。肠断正思君，闲眠冷绣茵。<br>　　画屏绣阁三秋雨，香唇腻脸偎人语。语罢欲天明，<br>　　娇多梦不成。<br>　　晓街钟鼓绝，嗔道如今别。特地气长吁，倚屏弹泪珠。
◎卷.28【浣溪沙】欧阳炯<br>　　落絮残莺半日天，玉柔花醉只思眠，惹窗映竹满炉烟。<br>　　独掩画屏愁不语，斜欹瑶枕髻鬟偏，此时心在阿谁边？<br>　　天碧罗衣拂地垂，美人初著更相宜，宛风如舞透香肌。<br>　　独坐含嚬吹凤竹，园中缓步折花枝，有情无力泥人时。<br>　　相见休言有泪珠，酒阑重得叙欢娱，凤屏鸳枕宿金铺。<br>　　兰麝细香闻喘息，绮罗纤缕见肌肤，此时还恨薄情无。
◎卷.29【三字令】欧阳炯<br>　　春欲尽，日迟迟，牡丹时。罗幌卷，翠帘垂。彩笺书，<br>　　红粉泪，两心知。<br>　　人不在，燕空归，负佳期。香烬落，枕函欹。月分明，<br>　　花澹薄，惹相思。
◎卷.30【南乡子】欧阳炯<br>　　嫩草如烟，石榴花发海南天。日暮江亭春影渌，鸳鸯浴，<br>　　水远山长看不足。<br>　　画舸停桡，槿花篱外竹横桥。水上游上沙上女，回顾，<br>　　笑指芭蕉林里住。<br>　　岸远沙平，日斜归路晚霞明。孔雀自怜金翠尾，临水，<br>　　认得行人惊不起。<br>　　洞口谁家，木兰船系木兰花。红袖女郎相引去，游南浦，<br>　　笑倚春风相对语。<br>　　二八花钿，胸前如雪脸如莲。耳坠金镮穿瑟瑟，霞衣窄，<br>　　笑倚江头招远客。<br>　　路入南中，桄榔叶暗蓼花红。两岸人家微雨后，收红豆，<br>　　树底纤纤抬素手。<br>　　袖敛鲛绡，采香深洞笑相邀。藤杖枝头芦酒滴，铺葵席，<br>　　豆蔻花间bx晚日。<br>　　翡翠，白蘋香里小沙汀。岛上阴阴秋雨色，芦花扑，<br>　　数只渔船何处宿。
◎卷.31【献衷心】欧阳炯<br>　　见好花颜色，争笑东风。双脸上，晚妆同。闭小楼深閤，<br>　　春景重重。三五夜，偏有恨，月明中。<br>　　情未已，信曾通，满衣犹自染檀红。恨不如双燕，<br>　　飞舞帘栊。春欲暮，残絮尽，柳条空。
◎卷.32【贺明朝】欧阳炯<br>　　忆昔花间初识面，红袖半遮妆脸。轻转石榴裙带，<br>　　故将纤纤玉指，偷拈双凤金线。<br>　　碧梧桐锁深深院，谁料得两情，何日教缱绻。<br>　　羡春来双燕，飞到玉楼，朝暮相见。<br>　　忆昔花间相见后，只凭纤手，暗抛红豆。人前不解，<br>　　巧传心事，别来依旧，孤负春昼。<br>　　碧罗衣上蹙金绣，睹对对鸳鸯，空裛泪痕透。<br>　　想韶颜非久，终是为伊，只恁偷瘦。
◎卷.33【江城子】欧阳炯<br>　　晚日金陵岸草平，落霞明，水无情。六代繁华，<br>　　暗逐逝波声。空有姑苏台上月，如西子镜，照江城。
◎卷.34【凤楼春】欧阳炯<br>　　凤髻绿云丛，深掩房栊。锦书通，梦中相见觉来慵。<br>　　匀面泪，脸珠融。因想玉郎何处去，对淑景谁同。<br>　　小楼中，春思无穷。倚阑凝望，暗牵愁绪，柳花飞起东风。<br>　　斜日照帘，罗幌香冷粉屏空。海棠零落，莺语残红。
◎卷.35【生查子】欧阳彬2<br>　　竟日画堂欢，入夜重开宴。剪烛蜡烟香，促席花光颤。<br>　　待得月华来，满院如铺练。门外簇骅骝，直待更深散。<br>第八百九十七卷
◎卷.1【虞美人】阎选<br>　　粉融红腻莲房绽，脸动双波慢。小鱼衔玉鬓钗横，<br>　　石榴裙染象纱轻，转娉婷。<br>　　偷期锦浪荷深处，一梦云兼雨。臂留檀印齿痕香，<br>　　深秋不寐漏初长，尽思量。<br>　　楚腰蛴领团香玉，鬓叠深深绿。月蛾星眼笑微频，<br>　　柳夭桃艳不胜春，晚妆匀。<br>　　水纹簟映青纱帐，雾罩秋波上。一枝娇卧醉芙蓉，<br>　　良宵不得与君同，恨忡忡。
◎卷.2【临江仙】阎选<br>　　雨停荷芰逗浓香，岸边蝉噪垂杨。物华空有旧池塘。<br>　　不逢仙子，何处梦襄王。<br>　　珍簟对欹鸳枕冷，此来尘暗凄凉。欲凭危槛恨偏长。<br>　　藕花珠缀，犹似汗凝妆。<br>　　十二高峰天外寒，竹梢轻拂仙坛。宝衣行雨在云端。<br>　　画帘深殿，香雾冷风残。<br>　　欲问楚王何处去，翠屏犹掩金鸾。猿啼明月照空滩。<br>　　孤舟行客，惊梦亦艰难。
◎卷.3【浣溪沙】阎选<br>　　寂寞流苏冷绣茵，倚屏山枕惹香尘，小庭花露泣浓春。<br>　　刘阮信非仙洞客，嫦娥终是月中人，此生无路访东邻。
◎卷.4【八拍蛮】阎选<br>　　云锁嫩黄烟柳细，风吹红蒂雪梅残。光影不胜闺阁恨，<br>　　行行坐坐黛眉攒。<br>　　愁锁黛眉烟易惨，泪飘红脸粉难匀。憔悴不知缘底事，<br>　　遇人推道不宜春。
◎卷.5【河传】阎选<br>　　秋雨秋雨，无昼无夜，滴滴霏霏。暗灯凉簟怨分离，<br>　　妖姬，不胜悲。<br>　　西风稍急喧窗竹，停又续，腻脸悬双玉。几回邀约雁来时，<br>　　违期。雁归，人不归。
◎卷.6【谒金门】阎选<br>　　美人浴，碧沼莲开芬馥。双髻绾云颜似玉，素娥辉淡绿。<br>　　雅态芳姿闲淑，雪映钿装金斛。水溅青丝珠断续，<br>　　酥融香透肉。
◎卷.7【定风波】阎选<br>　　江水沉沉帆影过，游鱼到晚透寒波。渡口双双飞白鸟，<br>　　烟袅，芦花深处隐渔歌。<br>　　扁舟短棹归兰浦，人去，萧萧竹径透青莎。<br>　　深夜无风新雨歇，凉月，露迎珠颗入圆荷。
◎卷.8【竹枝】孙光宪<br>　　门前春水白蘋花，岸上无人小艇斜，商女经过江欲暮，<br>　　散抛残食饲神鸦。乱绳千结绊人深，越罗万丈表长寻。<br>　　杨柳在身垂意绪，藕花落尽见莲心。
◎卷.9【浣溪沙】孙光宪<br>　　蓼岸风多橘柚香，江边一望楚天长，片帆烟际闪孤光。<br>　　目送征鸿飞杳杳，思随流水去茫茫，兰红波碧忆潇湘。<br>　　桃杏风香帘幕闲，谢家门户约花关，画梁幽语燕初还。<br>　　绣阁数行题了壁，晓屏一枕酒醒山，却疑身是梦云间。<br>　　花渐凋疏不耐风，画帘垂地晚堂空，堕阶萦藓舞愁红。<br>　　腻粉半粘金靥子，残香犹暖绣薰笼，蕙心无处与人同。<br>　　揽镜无言泪欲流，凝情半日懒梳头，一庭疏雨湿春愁。<br>　　杨柳只知伤怨别，杏花应信损娇羞，泪沾魂断轸离忧。<br>　　半踏长裾宛约行，晚帘疏处见分明，此时堪恨昧平生。<br>　　早是销魂残烛影，更愁闻著品弦声，杳无消息若为情。<br>　　兰沐初休曲槛前，暖风迟日洗头天，湿云新敛未梳蝉。<br>　　翠袂半将遮粉臆，宝钗长欲坠香肩，此时模样不禁怜。<br>　　风递残香出绣帘，团窠金凤舞襜襜，落花微雨恨相兼。<br>　　何处去来狂太甚，空推宿酒睡无厌，争教人不别猜嫌。<br>　　轻打银筝坠燕泥，断丝高罥画楼西，花冠闲上午墙啼。<br>　　粉箨半开新竹径，红苞尽落旧桃蹊，不堪终日闭深闺。<br>　　乌帽斜欹倒佩鱼，静街偷步访仙居，隔墙应认打门初。<br>　　将见客时微掩敛，得人怜处且生疏，低头羞问壁边书。<br>　　风撼芳菲满院香，四帘慵卷日初长，鬓云垂枕响微锽。<br>　　春梦未成愁寂寂，佳期难会信茫茫，万般心，千点泪，<br>　　泣兰堂。<br>　　碧玉衣裳白玉人，翠眉红脸小腰身，瑞云飞雨逐行云。<br>　　除却弄珠兼解佩，便随西子与东邻，是谁容易比真真。<br>　　何事相逢不展眉，苦将情分恶猜疑，眼前行止想应知。<br>　　半恨半嗔回面处，和娇和泪泥人时，万般饶得为怜伊。<br>　　落絮飞花满帝城，看看春尽又伤情，岁华频度想堪惊。<br>　　风月岂惟今日恨，烟霄终待此身荣，未甘虚老负平生。<br>　　静想离愁暗泪零，欲栖云雨计难成，少年多是薄情人。<br>　　万种保持图永远，一般模样负神明，到头何处问平生。<br>　　试问于谁分最多，便随人意转横波，缕金衣上小双鹅。<br>　　醉后爱称娇姐姐，夜来留得好哥哥，不知情事久长么？<br>　　叶坠空阶折早秋，细烟轻雾锁妆楼，寸心双泪惨娇羞。<br>　　风月但牵魂梦苦，岁华偏感别离愁，恨和相忆两难酬。<br>　　月淡风和画阁深，露桃烟柳影相侵，敛眉凝绪夜沉沉。<br>　　长有梦魂迷别浦，岂无春病入离心，少年何处恋虚襟。<br>　　自入春来月夜稀，今宵蟾彩倍凝辉，强开襟抱出帘帷。<br>　　啮指暗思花下约，凭阑羞睹泪痕衣，薄情狂荡几时归？<br>　　十五年来锦岸游，未曾行处不风流，好花长与万金酬。<br>　　满眼利名浑信运，一生狂荡恐难休，且陪烟月醉红楼。
◎卷.10【河传】孙光宪<br>　　太平天子，等闲游戏，疏河千里。柳如丝，偎倚。<br>　　绿波春水，长淮风不起。<br>　　如花殿脚三千女，争云雨，何处留人住？锦帆风，<br>　　烟际红，烧空，魂迷大业中。<br>　　柳拖金缕，著烟笼雾，濛濛落絮。凤凰舟上楚女，<br>　　妙舞，雷喧波上鼓。<br>　　龙争虎战分中土。人无主，桃叶江南渡。襞花笺，<br>　　艳思牵，成篇，宫娥相与传。<br>　　花落，烟薄。谢家池阁，寂寞春深。翠蛾轻敛意沈吟，<br>　　沾襟，无人知此心。<br>　　玉炉香断霜灰冷，帘铺影，梁燕归红杏。晚来天，<br>　　空悄然。孤眠，枕檀云髻偏。<br>　　风飐，波敛。团荷闪闪，珠倾露点。木兰舟上，<br>　　何处吴娃越艳？藕花红照脸。<br>　　大堤狂杀襄阳客。烟波隔，渺渺湖光白。身已归，<br>　　心不归。斜晖，远汀鸂鶒飞。
◎卷.11【菩萨蛮】孙光宪<br>　　月华如水笼香砌，金镮碎撼门初闭。寒影堕高檐，<br>　　钩垂一面帘。<br>　　碧烟轻袅袅，红战灯花笑。即此是高唐，掩屏秋梦长。<br>　　花冠频鼓墙头翼，东方澹白连窗色。门外早莺声，<br>　　背楼残月明。<br>　　薄寒笼醉态，依旧铅华在。握手送人归，半拖金缕衣。<br>　　小庭花落无人扫，疏香满地东风老。春晚信沉沉，<br>　　天涯何处寻。<br>　　晓堂屏六扇，眉共湘山远。争奈别离心，近来尤不禁。<br>　　青岩碧洞经朝雨，隔花相唤南溪去。一只木兰船，<br>　　波平远浸天。<br>　　扣船惊翡翠，嫩玉抬香臂。红日欲沈西，烟中遥解觿。<br>　　木绵花映丛祠小，越禽声里春光晓。铜鼓与蛮歌，<br>　　南人祈赛多。<br>　　客帆风正急，茜袖偎樯立。极浦几回头，烟波无限愁。
◎卷.12【河渎神】孙光宪<br>　　汾水碧依依，黄云落叶初飞。翠娥一去不言归，<br>　　庙门空掩斜晖。<br>　　四壁阴森排古画，依旧琼轮羽驾。小殿沉沉清夜，<br>　　银灯飘落香灺。<br>　　江上草芊芊，春晚湘妃庙前。一方卵色楚南天，<br>　　数行斜雁联翩。<br>　　独倚朱阑情不极，魂断终朝相忆。两桨不知消息，<br>　　远汀时起鸂鶒。
◎卷.13【虞美人】孙光宪<br>　　红窗寂寂无人语，暗淡梨花雨。绣罗纹地粉新描，<br>　　博山香炷旋抽条，睡魂销。<br>　　天涯一去无消息，终日长相忆。教人相忆几时休？<br>　　不堪枨触别离愁，泪还流。<br>　　好风微揭帘旌起，金翼鸾相倚。翠檐愁听乳禽声，<br>　　此时春态暗关情，独难平。<br>　　画堂流水空相翳，一穗香摇曳。教人无处寄相思，<br>　　落花芳草过前期，没人知。
◎卷.14【后庭花】孙光宪<br>　　景阳钟动宫莺转，露凉金殿。轻飙吹起琼花绽，玉叶如剪。<br>　　晚来高阁上，珠帘卷，见坠香千片。修蛾慢脸陪雕辇，<br>　　后庭新宴。<br>　　石城依旧空江国，故宫春色。七尺青丝芳草绿，绝世难得。<br>　　玉英凋落尽，更何人识，野棠如织。只是教人添怨忆，<br>　　怅望无极。
◎卷.15【生查子】孙光宪<br>　　寂寞掩朱门，正是天将暮。暗澹小庭中，滴滴梧桐雨。<br>　　绣工夫，牵心绪，配尽鸳鸯缕。待得没人时，偎倚论私语。<br>　　暖日策花骢，亸鞚垂杨陌。芳草惹烟青，落絮随风白。<br>　　谁家绣毂动香尘，隐映神仙客。狂杀玉鞭郎，咫尺音容隔。<br>　　金井堕高梧，玉殿笼斜月。永巷寂无人，敛态愁堪绝。<br>　　玉炉寒，香烬灭，还似君恩歇。翠辇不归来，幽恨将谁说？<br>　　春病与春愁，何事年年有。半为枕前人，半为花间酒。<br>　　醉金尊，携玉手，共作鸳鸯偶。倒载卧云屏，雪面腰如柳。<br>　　为惜美人娇，长有如花笑。半醉倚红妆，转语传青鸟。<br>　　眷方深，怜恰好，唯恐相逢少。似这一般情，肯信春光老。<br>　　清晓牡丹芳，红艳凝金蕊。乍占锦江春，永认笙歌地。<br>　　感人心，为物瑞，烂熳烟花里。戴上玉钗时，迥与凡花异。<br>　　密雨阻佳期，尽日凝然坐。帘外正淋漓，不觉愁如锁。<br>　　梦难裁，心欲破，泪逐檐声堕。想得玉人情，也合思量我。
◎卷.16【临江仙】孙光宪<br>　　霜拍井梧干叶堕，翠帏雕槛初寒。薄铅残黛称花冠。<br>　　含情无语，延伫倚阑干。<br>　　杳杳征轮何处去？离愁别恨千般。不堪心绪正多端。<br>　　镜奁长掩，无意对孤鸾。<br>　　暮雨凄凄深院闭，灯前凝坐初更。玉钗低压鬓云横。<br>　　半垂罗幕，相映烛光明。<br>　　终是有心投汉珮，低头但理秦筝。燕双鸾偶不胜情。<br>　　只愁明发，将逐楚云行。
◎卷.17【酒泉子】孙光宪<br>　　空碛无边，万里阳关道路。马萧萧，人去去，陇云愁。<br>　　香貂旧制戎衣窄，胡霜千里白。绮罗心，魂梦隔，上高楼。<br>　　曲槛小楼，正是莺花二月。思无憀，愁欲绝，郁离襟。<br>　　展屏空对潇湘水，眼前千万里。泪掩红，眉敛翠，恨沉沉。<br>　　敛态窗前，袅袅雀钗抛颈。燕成双，鸾对影，偶新知。<br>　　玉纤澹拂眉山小，镜中嗔共照。翠连娟，红缥缈，早妆时。
◎卷.18【清平乐】孙光宪<br>　　愁肠欲断，正是青春半。连理分枝鸾失伴，又是一场离散。<br>　　掩镜无语眉低，思随芳草凄凄。凭仗东风吹梦，<br>　　与郎终日东西。<br>　　等闲无语，春恨如何去？终是疏狂留不住，花暗柳浓何处。<br>　　尽日目断魂飞，晚窗斜界残晖。长恨朱门薄暮，<br>　　绣鞍骢马空归。
◎卷.19【更漏子】孙光宪<br>　　听寒更，闻远雁，半夜萧娘深院。扃绣户，下珠帘，<br>　　满庭喷玉蟾。<br>　　人语静，香闺冷，红幕半垂清影。云雨态，蕙兰心，<br>　　此情江海深。<br>　　今夜期，来日别，相对只堪愁绝。偎粉面，撚瑶簪，<br>　　无言泪满襟。<br>　　银箭落，霜华薄，墙外晓鸡咿喔。听付属，恶情悰，<br>　　断肠西复东。<br>　　烛荧煌，香旖旎，闲放一堆鸳被。慵就寝，独无憀，<br>　　相思魂欲销。<br>　　不会得，这心力，判了依前还忆。空自怨，奈伊何，<br>　　别来情更多。<br>　　掌中珠，心上气，爱惜岂将容易。花下月，枕前人，<br>　　此生谁更亲。<br>　　交颈语，合欢身，便同比目金鳞。连绣枕，卧红茵，<br>　　霜天似暖春。<br>　　对秋深，离恨苦，数夜满庭风雨。凝想坐，敛愁眉，<br>　　孤心似有违。<br>　　红窗静，画帘垂，魂消地角天涯。和泪听，断肠窥，<br>　　漏移灯暗时。<br>　　求君心，风韵别，浑似一团烟月。歌皓齿，舞红筹，<br>　　花时醉上楼。<br>　　能婉媚，解娇羞，王孙忍不攀留。惟我恨，未绸缪，<br>　　相思魂梦愁。
◎卷.20【女冠子】孙光宪<br>　　蕙风芝露，坛际残香轻度。蕊珠宫，苔点分圆碧，<br>　　桃花践破红。<br>　　品流巫峡外，名籍紫微中。真侣墉城会，梦魂通。<br>　　淡花瘦玉，依约神仙妆束。佩琼文，瑞露通宵贮，<br>　　幽香尽日焚。<br>　　碧纱笼绛节，黄藕冠浓云。勿以吹箫伴，不同群。
◎卷.21【风流子】孙光宪<br>　　茅舍槿篱溪曲，鸡犬自南自北。菰叶长，水葓开，<br>　　门外春波涨渌。听织，声促，轧轧鸣梭穿屋。<br>　　楼倚长衢欲暮，瞥见神仙伴侣。微傅粉，拢梳头，<br>　　隐映画帘开处。无语，无绪，慢曳罗裙归去。<br>　　金络玉衔嘶马，系向绿杨阴下。朱户掩，绣帘垂，<br>　　曲院水流花谢。欢罢，归也，犹在九衢深夜。
◎卷.22【定西番】孙光宪<br>　　鸡禄山前游骑，边草白，朔天明，马蹄轻。<br>　　鹊面弓离短韔，弯来月欲成。一只鸣髇云外，晓鸿惊。<br>　　帝子枕前秋夜，霜幄冷，月华明，正三更。<br>　　何处戍楼寒笛，梦残闻一声。遥想汉关万里，泪纵横。
◎卷.23【何满子】孙光宪<br>　　冠剑不随君去，江河还共恩深。歌袖半遮眉黛惨，<br>　　泪珠旋滴衣襟。惆怅云愁雨怨，断魂何处相寻。
◎卷.24【玉蝴蝶】孙光宪<br>　　春欲尽，景仍长，满园花正黄。粉翅两悠飏，翩翩过短墙。<br>　　鲜飙暖，牵游伴，飞去立残芳。无语对萧娘，舞衫沉麝香。
◎卷.25【八拍蛮】孙光宪<br>　　孔雀尾拖金线长，怕人飞起入丁香。越女沙头争拾翠，<br>　　相呼归去背斜阳。
◎卷.26【思帝乡】孙光宪<br>　　如何，遣情情更多？永日水堂帘下，敛羞蛾。<br>　　六幅罗裙窣地，微行曳碧波。看尽满池疏雨，打团荷。
◎卷.27【上行杯】孙光宪<br>　　草草离亭鞍马，从远道、此地分襟。燕宋秦吴千万里。<br>　　无辞一醉。野棠开，江草湿，伫立，沾泣，征骑駸駸。<br>　　离棹逡巡欲动，临极浦、故人相送。去住心情知不共。<br>　　金船满捧。绮罗愁，丝管咽，回别，帆影灭，江浪如雪。
◎卷.28【谒金门】孙光宪<br>　　留不得，留得也应无益。白纻春衫如雪色，扬州初去日。<br>　　轻别离，甘抛掷，江上满帆风疾。却羡彩鸳三十六，<br>　　孤鸾还一只。
◎卷.29【思越人】孙光宪<br>　　古台平，芳草远，馆娃宫外春深。翠黛空留千载恨，<br>　　教人何处相寻。<br>　　绮罗无复当时事，露花点滴香泪。惆怅遥天横渌水，<br>　　鸳鸯对对飞起。<br>　　渚莲枯，宫树老，长洲废苑萧条。想像玉人空处所，<br>　　月明独上溪桥。<br>　　经春初败秋风起，红兰绿蕙愁死。一片风流伤心地，<br>　　魂销目断西子。
◎卷.30【望梅花】孙光宪<br>　　数枝开与短墙平，见雪萼，红跗相映。引起谁人边塞情。<br>　　帘外欲三更，吹断离愁月正明。空听隔江声。
◎卷.31【渔歌子】孙光宪<br>　　草芊芊，波漾漾，湖边草色连波涨。沿蓼岸，泊枫汀，<br>　　天际玉轮初上。<br>　　扣舷歌，联极望，桨声伊轧知何向。黄鹄叫，白鸥眠，<br>　　谁似侬家疏旷？<br>　　泛流萤，明又灭，夜凉水冷东湾阔。风浩浩，笛寥寥，<br>　　万顷金波重叠。<br>　　杜若洲，香郁烈，一声宿雁霜时节。经霅水。过松江，<br>　　尽属侬家日月。
◎卷.32【定风波】孙光宪<br>　　帘拂疏香断碧丝，泪衫还滴绣黄鹂。上国献书人不在，<br>　　凝黛，晚庭又是落红时。<br>　　春日自长心自促，翻覆，年来年去负前期。<br>　　应是秦云兼楚雨，留住，向花枝夸说月中枝。
◎卷.33【南歌子】孙光宪<br>　　艳冶青楼女，风流似楚真。骊珠美玉未为珍，<br>　　窈窕一枝芳柳，入腰身。<br>　　舞袖频回雪，歌声几动尘。慢凝秋水顾情人，<br>　　只缘倾国，著处觉生春。<br>　　映月论心处，偎花见面时。倚郎和袖抚香肌，<br>　　遥指画堂深院，许相期。<br>　　解佩君非晚，虚襟我未迟。愿如连理合欢枝，<br>　　不似五陵狂荡，薄情儿。
◎卷.34【应天长】孙光宪<br>　　翠凝仙艳非凡有，窈窕年华方十九。鬓如云，腰似柳，<br>　　妙对绮弦歌醁酒。<br>　　醉瑶台，携玉手，共燕此宵相偶。魂断晚窗分首，<br>　　泪沾金缕袖。
◎卷.35【遐方怨】孙光宪<br>　　红绶带，锦香囊。为表花前意，殷勤赠玉郎。<br>　　此时更役心肠，转添秋夜梦魂狂。<br>　　思艳质，想娇妆。愿早传金盏，同欢卧醉乡。<br>　　任人猜妒恶猜防，到头须使似鸳鸯。<br>第八百九十八卷
◎卷.1【浣溪沙】张泌<br>　　钿毂香车过柳堤，桦烟分处马频嘶，为他沉醉不成泥。<br>　　花满驿亭香露细，杜鹃声断玉蟾低，含情无语倚楼西。<br>　　马上凝情忆旧游，照花淹竹小溪流，钿筝罗幕玉搔头。<br>　　早是出门长带月，可堪分袂又经秋，晚风斜日不胜愁。<br>　　独立寒阶望月华，露浓香泛小庭花，绣屏愁背一灯斜。<br>　　云雨自从分散后，人间无路到仙家，但凭魂梦访天涯。<br>　　依约残眉理旧黄，翠鬟抛掷一簪长，暖风晴日罢朝妆。<br>　　闲折海棠看又拈，玉纤无力惹馀香，此情谁会倚斜阳。<br>　　翡翠屏开绣幄红，谢娥无力晓妆慵，锦帷鸳被宿香浓。<br>　　微雨小庭春寂寞，燕飞莺语隔帘栊，杏花凝恨倚东风。<br>　　花月香寒悄夜尘，绮筵幽会暗伤神，婵娟依约画屏人。<br>　　人不见时还暂语，令才抛后爱微嚬，越罗巴锦不胜春。<br>　　偏戴花冠白玉簪，睡容新起意沈吟，翠钿金缕镇眉心。<br>　　小槛日斜风悄悄，隔帘零落杏花阴，断香轻碧锁愁深。<br>　　晚逐香车入凤城，东风斜揭绣帘轻，慢回娇眼笑盈盈。<br>　　消息未通何计是，便须佯醉且随行，依稀闻道太狂生。<br>　　小市东门欲雪天，众中依约见神仙，蕊黄香画贴金蝉。<br>　　饮散黄昏人草草，醉容无语立门前，马嘶尘烘一街烟。
◎卷.2【临江仙】张泌<br>　　烟收湘渚秋江静，蕉花露泣愁红。五云双鹤去无踪。<br>　　几回魂断，凝望向长空。<br>　　翠竹暗留珠泪怨，闲调宝瑟波中。花鬟月鬓绿云重。<br>　　古祠深殿，香冷雨和风。
◎卷.3【女冠子】张泌<br>　　露花烟草，寂寞五云三岛。正春深，貌减潜销玉，<br>　　香残尚惹襟。<br>　　竹疏虚槛静，松密醮坛阴。何事刘郎去，信沉沉。
◎卷.4【河传】张泌<br>　　渺莽云水，惆怅暮帆，去程迢递。夕阳芳草，千里万里，<br>　　雁声无限起。<br>　　梦魂悄断烟波里。心如醉，相见何处是？锦屏香冷无睡，<br>　　被头多少泪。<br>　　红杏，交枝相映，密密濛濛。一庭浓艳倚东风，香融，<br>　　透帘栊。<br>　　斜阳似共春光语，蝶争舞，更引流莺妒。魂销千片玉樽前，<br>　　神仙，瑶池醉暮天。
◎卷.5【酒泉子】张泌<br>　　春雨打窗，惊梦觉来天气晓。画堂深，红焰小，背兰缸。<br>　　酒香喷鼻懒开缸，惆怅更无人共醉。旧巢中，新燕子，<br>　　语双双。<br>　　紫陌青门，三十六宫春色，御沟辇路暗相通，杏园风。<br>　　咸阳沽酒宝钗空，笑指未央归去，插花走马落残红，<br>　　月明中。
◎卷.6【生查子】张泌<br>　　相见稀，喜相见，相见还相远。檀画荔支红，金蔓蜻蜓软。<br>　　鱼雁疏，芳信断，花落庭阴晚。可惜玉肌肤，消瘦成慵懒。
◎卷.7【思越人】张泌<br>　　燕双飞，莺百转，越波堤下长桥。斗钿花筐金匣恰，<br>　　舞衣罗薄纤腰。<br>　　东风澹荡慵无力，黛眉愁聚春碧。满地落花无消息，<br>　　月明肠断空忆。
◎卷.8【满宫花】张泌<br>　　花正芳，楼似绮，寂寞上阳宫里。钿笼金锁睡鸳鸯，<br>　　帘冷露华珠翠。<br>　　娇艳轻盈香雪腻，细雨黄莺双起。东风惆怅欲清明，<br>　　公子桥边沉醉。
◎卷.9【柳枝】张泌<br>　　腻粉琼妆透碧纱，雪休夸。金凤搔头坠鬓斜，发交加。<br>　　倚著云屏新睡觉，思梦笑。红腮隐出枕函花，有些些。
◎卷.10【南歌子】张泌<br>　　柳色遮楼暗，桐花落砌香。画堂开处远风凉，<br>　　高卷水精帘额，衬斜阳。<br>　　岸柳拖烟绿，庭花照日红。数声蜀魄入帘栊，<br>　　惊断碧窗残梦，画屏空。<br>　　锦荐红鸂鶒，罗衣绣凤凰。绮疏飘雪北风狂，<br>　　帘幕尽垂无事，郁金香。
◎卷.11【江城子】张泌<br>　　碧阑干外小中庭，雨初晴，晓莺声。飞絮落花，<br>　　时节近清明。睡起卷帘无一事，匀面了，没心情。<br>　　浣花溪上见卿卿，脸波秋水明。黛眉轻，绿云高绾，<br>　　金簇小蜻蜓。好是问他来得么？和笑道，莫多情。<br>　　窄罗衫子薄罗裙，小腰身，晚妆新。每到花时，<br>　　长是不宜春。早是自家无气力，更被你，恶怜人。
◎卷.12【河渎神】张泌<br>　　古树噪寒鸦，满庭枫叶芦花。昼灯当午隔轻纱，<br>　　画阁珠帘影斜。<br>　　门外往来祈赛客，翩翩帆落天涯。回首隔江烟火，<br>　　渡头三两人家。
◎卷.13【胡蝶儿】张泌<br>　　胡蝶儿，晚春时。阿娇初著淡黄衣，倚窗学画伊。<br>　　还似花间见，双双对对飞。无端和泪拭燕脂，惹教双翅垂。
◎卷.14【如梦令】冯延巳<br>　　尘拂玉台鸾镜，凤髻不堪重整。绡帐泣流苏，<br>　　愁掩玉屏人静。多病，多病，自是行云无定。
◎卷.15【三台令】冯延巳<br>　　春色，春色，依旧青门紫陌。日斜柳暗花嫣，<br>　　醉卧春色少年。年少，年少，行乐直须及早。<br>　　明月，明月，照得离人愁绝。更深影入空床，<br>　　不道帷屏夜长。长夜，长夜，梦到庭花阴下。<br>　　南浦，南浦，翠鬟离人何处。当时携手高楼，<br>　　依旧楼前水流。流水，流水，中有伤心双泪。
◎卷.16【归国谣】冯延巳<br>　　何处笛？深夜梦回情脉脉，竹风檐雨寒窗隔。<br>　　离人几岁无消息，今头白，不眠特地重相忆。<br>　　春艳艳，江上晚山三四点，柳丝如剪花如染。<br>　　香闺寂寂门半掩，愁眉敛，泪珠滴破胭脂脸。<br>　　江水碧，江上何人吹玉笛，扁舟远送潇湘客。<br>　　芦花千里霜月白，伤行色，来朝便是关山隔。
◎卷.17【长相思】冯延巳<br>　　红满枝，绿满枝，宿雨厌厌睡起迟，闲庭花影移。<br>　　忆归期，数归期。梦见虽多相见稀，相逢知几时。
◎卷.18【相见欢】冯延巳<br>　　晓窗梦到昭华，向琼家。欹枕残妆一朵，卧枝花。<br>　　情极处，却无语，玉钗斜。翠阁银屏回首，已天涯。
◎卷.19【抛球乐】冯延巳<br>　　酒罢歌馀兴未阑，小桥清水共盘桓。波摇梅蕊伤心白，<br>　　风入罗衣贴体寒。且莫思归去，须尽笙歌此夕欢。<br>　　逐胜归来雨未晴，楼前风重草烟轻。谷莺语软花边过，<br>　　水调声长醉里听。款举金觥劝，谁是当筵最有情？<br>　　梅落新春入后庭，眼前风物可无情？曲池波晚冰还合，<br>　　芳草迎船绿未成。且上高楼望，相共凭阑看月生。<br>　　霜积秋山万树红，倚岩楼上挂朱栊。白云天远重重恨，<br>　　黄叶烟深淅淅风。仿佛梁州曲，吹在谁家玉笛中。<br>　　尽日登高兴未残，红楼人散独盘桓。一钩冷雾悬珠箔，<br>　　满面西风凭玉阑。归去须沉醉，小院新池月乍寒。<br>　　坐对高楼千万山，雁飞秋色满阑干。烧残红烛暮云合，<br>　　飘尽碧梧金井寒。咫尺人千里，犹忆笙歌昨夜欢。
◎卷.20【点绛唇】冯延巳<br>　　荫绿围红，梦琼家在桃源住。画桥当路，临水开朱户。<br>　　柳径春深，行到关情处。颦不语，意凭风絮，吹向郎边去。
◎卷.21【酒泉子】冯延巳<br>　　庭下花飞。月照妆楼春事晚，珠帘风，兰烛烬，怨空闺。<br>　　迢迢何处寄相思。玉箸零零肠断，屏帏深，更漏永，<br>　　梦魂迷。<br>　　芳草长川。柳映危桥桥下路，归鸿飞，行人去，碧山边。<br>　　风微烟淡雨萧然。隔岸马嘶何处？九回肠，双脸泪，<br>　　夕阳天。<br>　　春色融融。飞燕乍来莺未语，小桃寒，垂柳晚，玉楼空。<br>　　天长烟远恨重重。消息燕鸿归去，枕前灯，窗外月，<br>　　闭朱笼。<br>　　深院空帏。廊下风帘惊宿燕，香印灰，兰烛灺，觉来时。<br>　　月明人自捣寒衣。刚爱无端惆怅，阶前行，阑外立，<br>　　欲鸡啼。
◎卷.22【采桑子】冯延巳<br>　　小庭雨过春将尽，片片花飞。独折残枝，无语凭阑只自知。<br>　　玉堂香暖珠帘卷，双燕来归。君约佳期，肯信韶华得几时。<br>　　马嘶人语春风岸，芳草绵绵。杨柳桥边，落日高楼酒旆悬。<br>　　旧愁新恨知多少，目断遥天。独立花前，更听笙歌满画船。<br>　　西风半夜帘栊冷，远梦初归。梦过金扉，花谢窗前夜合枝。<br>　　昭阳殿里新翻曲，未有人知。偷取笙吹，惊觉寒蛩到晓啼。<br>　　酒阑睡觉天香暖，绣户慵开。香印成灰，独背寒屏理旧眉。<br>　　朦胧却向灯前卧，窗月徘徊。晓梦初回，一夜东风绽早梅。<br>　　小堂深静无人到，满院春风。惆怅墙东，一树樱桃带雨红。<br>　　愁心似醉兼如病，欲语还慵。日暮疏钟，双燕归栖画阁中。<br>　　画堂灯暖帘栊卷，禁漏丁丁。雨罢寒生，一夜西窗梦不成。<br>　　玉娥重起添香印，回倚孤屏。不语含情，水调何人吹笛声。<br>　　笙歌放散人归去，独宿江楼。月上云收，一半珠帘挂玉钩。<br>　　起来检点经游地，处处新愁。凭仗东流，将取离心过橘州。<br>　　昭阳记得神仙侣，独自承恩。水殿灯昏，罗幕轻寒夜正春。<br>　　如今别馆添萧索，满面啼痕。旧约犹存，忍把金环别与人。<br>　　微风帘幕清明近，花落春残。尊酒留欢，添尽罗衣怯夜寒。<br>　　愁颜恰似烧残烛，珠泪阑干。也欲高拌，争奈相逢情万般。<br>　　画堂昨夜愁无睡，风雨凄凄。林鹊争栖，落尽灯花鸡未啼。<br>　　年光往事如流水，休说情迷。玉箸双垂，只是金笼鹦鹉知。<br>　　寒蝉欲报三秋候，寂静幽居。叶落闲阶，月透帘栊远梦回。<br>　　昭阳旧恨依前在，休说当时。玉笛才吹，满袖猩猩血又垂。<br>　　洞房深夜笙歌散，帘幕重重。斜月朦胧，雨过残花落地红。<br>　　昔年无限伤心事，依旧东风。独倚梧桐，闲想闲思到晓钟。<br>　　花前失却游春侣，极目寻芳。满眼悲凉，纵有笙歌亦断肠。<br>　　林间戏蝶帘间燕，各自双双。忍更思量，绿树青苔半夕阳。
◎卷.23【菩萨蛮】冯延巳<br>　　金波远逐行云去，疏星时作银河渡。花影卧秋千，<br>　　更长人不眠。<br>　　玉筝弹未彻，凤髻黄钗脱。忆梦翠蛾低，微风吹绣衣。<br>　　画堂昨夜西风过，绣帘时拂朱门锁。惊梦不成云，<br>　　双蛾枕上颦。<br>　　金炉烟袅袅，烛暗纱窗晓。残日尚弯环，玉筝和泪弹。<br>　　梅花吹入谁家笛，行云半夜凝空碧。欹枕不成眠，<br>　　关山人未还。<br>　　声随幽怨绝，空断澄霜月。月影下重檐，轻风花满帘。<br>　　回廊远砌生秋草，梦魂千里青门道。鹦鹉怨长更，<br>　　碧笼金锁横。<br>　　罗帏中夜起，霜月清如水。玉露不成圆，宝筝悲断弦。<br>　　娇鬟堆枕钗横凤，溶溶春水杨花梦。红烛泪阑干，<br>　　翠屏烟浪寒。<br>　　锦壶催画箭，玉佩天涯远。和泪试严妆，落梅飞夜霜。<br>　　西风袅袅凌歌扇，秋期正与行云远。花叶脱霜红，<br>　　流萤残月中。<br>　　兰闺人在否，千里重楼暮。翠被已销香，梦随寒漏长。<br>　　沉沉朱户横金锁，纱窗月影随花过。烛泪欲阑干，<br>　　落梅生晚寒。<br>　　宝钗横翠凤，千里香屏梦。云雨已荒凉，江南春草长。<br>　　欹鬟堕髻摇双桨，采莲晚出清江上。顾影约流萍，<br>　　楚歌娇未成。<br>　　相逢颦翠黛，笑把珠珰解。家住柳阴中，画桥东复东。
◎卷.24【谒金门】冯延巳<br>　　风乍起，吹皱一池春水。闲引鸳鸯芳径里，手挪红杏蕊。<br>　　斗鸭阑干独倚，碧玉搔头斜坠。终日望君君不至，<br>　　举头闻鹊喜。<br>　　杨柳陌，宝马嘶空无迹。新著荷衣人未识，年年江海客。<br>　　梦觉巫山春色，醉眼飞花狼藉。起舞不辞无气力，<br>　　爱君吹玉笛。
◎卷.25【清平乐】冯延巳<br>　　深冬寒月，庭户凝霜雪。风雁过时魂断绝，塞管数声呜咽。<br>　　披衣独立披香，流苏乱结愁肠。往事总堪惆怅，<br>　　前欢休更思量。<br>　　雨晴烟晚，绿水新池满。双燕飞来垂柳院，小阁画帘高卷。<br>　　黄昏独倚朱阑，西南新月眉弯。砌下落花风起，<br>　　罗衣特地春寒。<br>　　西园春早，夹径抽新草。冰散漪澜生碧沼，寒在梅花先老。<br>　　与君同饮金杯，饮馀相取徘徊。次第小桃将发，<br>　　轩车莫厌频来。
◎卷.26【更漏子】冯延巳<br>　　风带寒，枝正好，兰蕙无端先老。情悄悄，梦依依，<br>　　离人殊未归。<br>　　褰罗幕，凭朱阁，不独堪悲摇落。月东出，雁南飞，<br>　　谁家夜捣衣？<br>　　夜初长，人近别，梦觉一窗残月。鹦鹉卧，蟪蛄鸣，<br>　　西风寒未成。<br>　　红蜡烛，弹棋局，床上画屏山绿。褰绣幌，倚瑶琴，<br>　　前欢泪滴襟。<br>　　玉炉烟，红烛泪，偏对画堂秋思。眉翠薄，鬓云残，<br>　　夜长衾枕寒。<br>　　梧桐树，三更雨，不道离情最苦。一叶叶，一声声，<br>　　空阶滴到明。
◎卷.27【喜迁莺】冯延巳<br>　　宿莺啼，乡梦断，春树晓朦胧。残灯和烬闭朱栊，<br>　　人语隔屏风。<br>　　香已寒，灯已绝，忽忆去年离别。石城花雨倚江楼，<br>　　波上木兰舟。<br>　　雾濛濛，风淅淅，杨柳带疏烟。飘飘轻絮满南园，<br>　　墙下草芊绵。<br>　　燕初飞，莺已老，拂面春风长好。相逢携酒且高歌，<br>　　人生得几何？
◎卷.28【阮郎归】冯延巳<br>　　南园春半踏青时，风和闻马嘶。青梅如豆柳如丝，<br>　　日长蝴蝶飞。<br>　　花露重，草烟低，人家帘幕垂。秋千慵困解罗衣，<br>　　画梁双燕栖。<br>　　角声吹断陇梅枝，孤窗月影低。塞鸿无限欲惊飞，<br>　　城乌休夜啼。<br>　　寻断梦，掩深闺，行人去路迷。门前杨柳绿阴齐，<br>　　何时闻马嘶。
◎卷.29【贺圣朝】冯延巳<br>　　金丝帐暖牙床稳，怀香方寸，轻颦轻笑，汗珠微透，<br>　　柳沾花润。<br>　　云鬟斜坠，春应未已，不胜娇困。半欹犀枕，乱缠珠被，<br>　　转羞人问。
◎卷.30【应天长】冯延巳<br>　　石城山下桃花绽，宿雨初晴云未散。南去棹，北飞雁，<br>　　水阔山遥肠欲断。<br>　　倚楼情绪懒，惆怅春心无限。燕度蒹葭风晚，欲归愁满面。
◎卷.31【醉花间】冯延巳<br>　　独立阶前星又月，帘栊偏皎洁。霜树尽空枝，肠断丁香结。<br>　　夜深寒不寐，疑恨何曾歇。凭阑干欲折，两条玉箸为君垂，<br>　　此宵情，谁共说。<br>　　月落霜繁深院闭，洞房人正睡。桐树倚雕檐，金井临瑶砌。<br>　　晓风寒不啻，独立成憔悴。闲愁浑未已，离人心绪自无端，<br>　　莫思量，休退悔。
◎卷.32【芳草渡】冯延巳<br>　　梧桐落，蓼花秋。烟初冷，雨才收，萧条风物正堪愁。<br>　　人去后，多少恨，在心头。<br>　　燕鸿远，羌笛怨，渺渺澄波一片。山如黛，月如钩。<br>　　笙歌散，梦魂断，倚高楼。
◎卷.33【南乡子】冯延巳<br>　　细雨湿流光，芳草年年与恨长。烟锁凤楼无限事，茫茫。<br>　　鸾镜鸳衾两断肠。<br>　　魂梦任悠扬，睡起杨花满绣床。薄幸不来门半掩，斜阳。<br>　　负你残春泪几行。<br>　　细雨泣秋风，金凤花残满地红。闲蹙黛眉慵不语，情绪。<br>　　寂寞相思知几许。<br>　　玉枕拥孤衾，挹恨还闻岁月深。帘卷曲房谁共醉，憔悴。<br>　　惆怅秦楼弹粉泪。
◎卷.34【舞春风（一名瑞鹧鸪）】冯延巳<br>　　严妆才罢怨春风，粉墙画壁宋家东。蕙兰有恨枝尤绿，<br>　　桃李无言花自红。<br>　　燕燕巢儿罗幕卷，莺莺啼处凤楼空。少年薄幸知何处，<br>　　每夜归来春梦中。
◎卷.35【虞美人】冯延巳<br>　　玉钩鸾柱调鹦鹉，宛转留春语。云屏冷落画堂空，<br>　　薄晚春寒、无奈落花风。<br>　　搴帘燕子低飞去，拂镜尘莺舞。不知今夜月眉弯，<br>　　谁佩同心双结、倚阑干。<br>　　春风拂拂横秋水，掩映遥相对。只知长作碧窗期，<br>　　谁信东风、吹散彩云飞。<br>　　银屏梦与飞鸾远，只有珠帘卷。杨花零落月溶溶，<br>　　尘掩玉筝弦柱、画堂空。
◎卷.36【临江仙】冯延巳<br>　　冷红飘起桃花片，青春意绪阑珊。高楼帘幕卷轻寒。<br>　　酒馀人散，独自倚阑干。<br>　　夕阳千里连芳草，风光愁杀王孙。徘徊飞尽碧天云。<br>　　凤城何处，明月照黄昏。
◎卷.37【蝶恋花】冯延巳<br>　　窗外寒鸡天欲曙，香印成灰，坐起浑无绪。<br>　　庭际高梧凝宿雾，卷帘双鹊惊飞去。<br>　　屏上罗衣闲绣缕，一晌关情，忆遍江南路。<br>　　夜夜梦魂休谩语，已知前事无情处。<br>　　萧索清秋珠泪坠，枕簟微凉，展转浑无寐。<br>　　残酒欲醒中夜起，月明如练天如水。<br>　　阶下寒声啼络纬，庭树金风，悄悄重门闭。<br>　　可惜旧欢携手地，思量一夕成憔悴。<br>　　几度凤楼同饮宴，此夕相逢，却胜当时见。<br>　　低语前欢频转面，双眉敛恨春山远。<br>　　蜡烛泪流羌笛怨，偷整罗衣，欲唱情犹懒。<br>　　醉里不辞金爵满，阳关一曲肠千断。<br>　　几日行云何处去，忘了归来，不道春将暮。<br>　　百草千花寒食路，香车系在谁家树。<br>　　泪眼倚楼频独语，双燕飞来，陌上相逢否？<br>　　撩乱春愁如柳絮，悠悠梦里无寻处。<br>　　六曲阑干偎碧树，杨柳风轻，展尽黄金缕。<br>　　谁把钿筝移玉柱，穿帘海燕双飞去。<br>　　满眼游丝兼落絮，红杏开时，一霎清明雨。<br>　　浓醉觉来莺乱语，惊残好梦无寻处。<br>　　谁道闲情抛弃久，每到春来，惆怅还依旧。<br>　　日日花前常病酒，不辞镜里朱颜瘦。<br>　　河畔青芜堤上柳，为问新愁，何事年年有。<br>　　独立小楼风满袖，平林新月人归后。
◎卷.38【寿山曲】冯延巳<br>　　铜壶滴漏初尽，高閤鸡鸣半空。催启五门金锁，<br>　　犹垂三殿帘栊。阶前御柳摇绿，仗下宫花散红。<br>　　鸳瓦数行晓日，鸾旗百尺春风。侍臣舞蹈重拜，<br>　　圣寿南山永同。
◎卷.39【思越人（与本调不同）】冯延巳<br>　　酒醒情怀恶，金缕褪，玉肌如削。寒食过却，海棠零落。<br>　　乍倚遍，阑干烟淡薄，翠幕帘栊画阁。春睡著，觉来失，<br>　　秋千期约。
◎卷.40【上行杯（与本调不同）】冯延巳<br>　　落梅暑雨消残粉，云重烟深寒食近。罗幕遮香，<br>　　柳外秋千出画墙。<br>　　春山颠倒钗横凤，飞絮入帘春睡重。梦里佳期，<br>　　只许庭花与月知。
◎卷.41【薄命妾】冯延巳<br>　　春日宴，绿酒一杯歌一遍。再拜陈三愿。<br>　　一愿郎君千岁，二愿妾身长健。三愿如同梁上燕，<br>　　岁岁长相见。
◎卷.42【金错刀（一名醉瑶瑟）】冯延巳<br>　　双玉斗，百琼壶，佳人欢饮笑喧呼。麒麟欲画时难偶，<br>　　鸥鹭何猜兴不孤。<br>　　歌婉转，醉模糊，高烧银烛卧流苏。只销几觉懵腾睡，<br>　　身外功名任有无。<br>　　日融融，草芊芊，黄莺求友啼林前。柳条袅袅拖金线，<br>　　花蕊茸茸簇锦毡。<br>　　鸠逐妇，燕穿帘，狂蜂浪蝶相翩翩。春光堪赏还堪玩，<br>　　恼杀东风误少年。
◎卷.43【忆江南（二首，与本调不同）】冯延巳<br>　　去岁迎春楼上月，正是西窗，夜凉时节。<br>　　玉人贪睡坠钗云，粉消妆薄见天真。<br>　　人非风月长依旧，破镜尘筝一梦经年瘦。<br>　　今宵帘幕扬花阴，空馀枕泪独伤心。<br>　　今日相逢花未发，正是去年，别离时节。<br>　　东风次第有花开，恁时须约却重来。<br>　　重来不怕花堪折，只恐明年花发人离别。<br>　　别离若向百花时，东风弹泪有谁知？
◎卷.44【木兰花】徐昌图<br>　　沉檀烟起盘红雾，一箭霜风吹绣户。汉宫花面学梅妆，<br>　　谢女雪诗栽柳絮。<br>　　长垂夹幕孤鸾舞，旋炙银笙双凤语。红窗酒病嚼寒冰，<br>　　冰损相思无梦处。
◎卷.45【临江仙】徐昌图<br>　　饮散离亭西去，浮生常恨飘蓬。回头烟柳渐重重。<br>　　淡云孤雁远，寒日暮天红。<br>　　今夜画船何处，潮平淮月朦胧。酒醒人静奈愁浓。<br>　　残灯孤枕梦，轻浪五更风。
◎卷.46【河传】徐昌图<br>　　秋光满目，风清露白，莲红水绿。何处梦回，<br>　　弄珠拾翠盈盈，倚阑桡，眉黛蹙。<br>　　采莲调稳，吴侣声相续，倚棹吴江曲。鹭起暮天，<br>　　几双交颈鸳鸯，入芦花深处宿。
◎卷.47【抛球乐】徐铉<br>　　歌舞送飞球，金觥碧玉筹。管弦桃李月，帘幕凤凰楼。<br>　　一笑千场醉，浮生任白头。<br>　　灼灼傅花枝，纷纷度画旂。不知红烛下，照见彩球飞。<br>　　借势因期克，巫山暮雨归。<br>第八百九十九卷
◎卷.1【木兰花】庾传素<br>　　木兰红艳多情态，不似凡花人不爱。移来孔雀槛边栽，<br>　　折向凤凰钗上戴。<br>　　是何芍药争风彩，自共牡丹长作对。若教为女嫁东风，<br>　　除却黄莺难匹配。
◎卷.2【生查子】刘侍读<br>　　深秋更漏长，滴尽银台烛。独步出幽闺，月晃波澄绿。<br>　　菱荷风乍触，一对鸳鸯宿。虚棹玉钗惊，惊起还相续。
◎卷.3【木兰花】许岷<br>　　小庭日晚花零落，倚户无聊妆脸薄。宝筝金鸭任生尘，<br>　　绣画工夫全放却。<br>　　有时觑著同心结，万恨千愁无处说。当初不合尽饶伊，<br>　　赢得如今长恨别。<br>　　江南日暖芭蕉展，美人折得亲裁剪。书成小简寄情人，<br>　　临行更把轻轻撚。<br>　　其中撚破相思字，却恐郎疑踪不似。若还猜妾倩人书，<br>　　误了平生多少事。
◎卷.4【菩萨蛮】林楚翘<br>　　画堂春昼垂珠箔，卧来揉惹金钗落。簟滑枕头移，<br>　　鬓蝉狂欲飞。<br>　　笑拖娇眼慢，罗袖笼花面。重道好郎君，人前莫恼人。
◎卷.5【一片子】无名氏<br>　　柳色青山映，梨花雪鸟藏。绿窗桃李下，闲坐叹春芳。
◎卷.6【塞姑】无名氏<br>　　昨日卢梅塞口，整见诸人镇守。都护三年不归，<br>　　折尽江边杨柳。
◎卷.7【醉公子】无名氏<br>　　门外猧儿吠，知是萧郎至。刬袜下香阶，冤家今夜醉。<br>　　扶得入罗帏，不肯脱罗衣。醉则从他醉，还胜独睡时。
◎卷.8【菩萨蛮】无名氏<br>　　牡丹含露真珠颗，美人折向庭前过。含笑问檀郎，<br>　　花强妾貌强。<br>　　檀郎故相恼，须道花枝好。一面发娇嗔，碎挪花打人。
◎卷.9【贺圣朝】无名氏<br>　　白露点，晓星明灭，秋风落叶。故址颓垣，冷烟衰草，<br>　　前朝宫阙。<br>　　长安道上行客，依旧利深名切。改变容颜，消磨今古，<br>　　陇头残月。
◎卷.10【虞美人】无名氏<br>　　帐中草草军情变，月下旌旗乱。褫衣推枕怆离情，<br>　　远风吹下楚歌声，正三更。<br>　　抚骓欲下重相顾，艳态花无主。手中莲锷凛秋霜，<br>　　九泉归去是仙乡，恨茫茫。
◎卷.11【后庭宴】无名氏<br>　　千里故乡，十年华屋，乱魂飞过屏山簇。<br>　　眼重眉褪不胜春，菱花知我销香玉。<br>　　双双燕子归来，应解笑人幽独。断歌零舞，遗恨清江曲。<br>　　万树绿低迷，一庭红fQ簌。
◎卷.12【撷芳词】无名氏<br>　　风摇荡，雨濛茸，翠条柔弱花头重。春衫窄，香肌湿。<br>　　记得年时，共伊曾摘。<br>　　都如梦，何曾共，可怜孤似钗头凤。关山隔，晚云碧，<br>　　燕儿来也，又无消息。
◎卷.13【鱼游春水】无名氏<br>　　秦楼东风里，燕子还来寻旧垒。馀寒犹峭，红日薄侵罗绮。<br>　　嫩草方抽碧玉茵，媚柳轻窣黄金缕。莺转上林，鱼游春水。<br>　　几曲阑干遍倚，又是一番新桃李。佳人应怪归迟，梅妆泪洗。<br>　　凤箫声绝沉孤雁，望断清波无双鲤。云山万重，寸心千里。
◎卷.14【阿那曲】杨贵妃<br>　　罗袖动香香不已，红蕖袅袅秋烟里。轻云岭下乍摇风，<br>　　嫩柳池塘初拂水。
◎卷.15【乐游曲】闽后陈氏<br>　　龙舟摇曳东复东，采莲湖上红更红。波淡淡，水溶溶，<br>　　奴隔荷花路不通。<br>　　西湖南湖斗彩舟，青蒲紫蓼满中洲。波渺渺，水悠悠，<br>　　长奉君王万岁游。
◎卷.16【杨柳枝】柳氏<br>　　杨柳枝，芳菲节，可恨年年赠离别。一叶随风忽报秋，<br>　　纵使君来岂堪折。
◎卷.17【字字双】王丽真女郎<br>　　床头锦衾斑复斑，架上朱衣殷复殷。空庭明月闲复闲，<br>　　夜长路远山复山。
◎卷.18【菩萨蛮】耿玉真<br>　　玉京人去秋萧索，画檐鹊起梧桐落。欹枕悄无言，<br>　　月和残梦圆。<br>　　背灯唯暗泣，甚处砧声急。眉黛远山攒，芭蕉生暮寒。
◎卷.19【句】<br>　　庭空客散人归后，画堂半掩朱帘。林风淅淅夜厌厌，<br>　　小楼新月，回首自纤纤。<br>　　春光镇在人空老，新愁往恨何穷。金窗力困起还慵。<br>　　一声羌笛，惊起醉怡容。（李后主《临江仙》。<br>　　前后两调，各逸其半）<br>　　寻春须是阳春早，看花莫待花枝老。（后主《菩萨蛮》）<br>　　帝乡烟雨锁春愁，故国山川空泪眼。（吴越王钱俶。<br>　　《木兰花》）<br>　　金凤欲飞遭掣搦，情脉脉。看即玉楼云雨隔。（钱俶）<br>　　桃李不须夸烂熳，已输了风吹一半。（韩熙载《咏梅》）<br>　　学著荷衣还可喜，年少多来有几？自古闲愁无际。<br>　　（冯延巳《谒金门》）<br>　　初离蜀道心将碎，离恨绵绵。春日如年，马上时时闻杜鹃。<br>　　（花蕊夫人《采桑子》）<br>第九百卷
◎卷.1【梧桐影】吕岩<br>　　落日斜，秋风冷。今夜故人来不来，教人立尽梧桐影。
◎卷.2【忆江南】吕岩<br>　　淮南法，秋石最堪夸。位应乾坤白露节，<br>　　象移寅卯紫河车。子午结朝霞。<br>　　王阳术，得秘是黄牙。万蕊初生将此类，<br>　　黄钟应律始归家。十月定君夸。<br>　　黄帝术，玄妙美金花。玉液初凝红粉见，<br>　　乾坤覆载暗交加。龙虎变成砂。<br>　　长生术，玄要补泥丸。彭祖得之年八百，<br>　　世人因此转伤残。谁是识阴丹。<br>　　阴丹诀，三五合玄图。二八应机堪采运，<br>　　玉琼回首免荣枯。颜貌胜凡姝。<br>　　长生术，初九秘潜龙。慎勿从高宜作客，<br>　　丹田流注气交通。耆老反婴童。<br>　　修身客，莫误入迷津。气术金丹传在世，<br>　　象天象地象人身。不用问东邻。<br>　　还丹诀，九九最幽玄。三性本同一体内，<br>　　要烧灵药切寻铅。寻得是神仙。<br>　　长生药，不用问他人。八卦九宫看掌上，<br>　　五行四象在人身。明了自通神。<br>　　学道客，修养莫迟迟。光景斯须如梦里，<br>　　还丹粟粒变金姿。死去莫回归。<br>　　治生客，审细察微言。百岁梦中看即过，<br>　　劝君修炼保尊年。不久是神仙。<br>　　瑶池上，瑞雾霭群仙。素练金童锵凤板，<br>　　青衣玉女啸鸾弦。身在大罗天。<br>　　沉醉处，缥渺玉京山。唱彻步虚清燕罢，<br>　　不知今夕是何年。海水又桑田。
◎卷.3【西江月】吕岩<br>　　著意黄庭岁久，留心金碧年深。为忧白发鬓相侵，<br>　　仙诀朝朝讨论。<br>　　秘要俱皆览过，神仙奥旨重吟。至人亲指水中金，<br>　　不负平生志性。<br>　　任是聪明志士，常迷东灶黄庭。参同大易事分明，<br>　　不晓醉眠难醒。<br>　　若遇高人指引，都来不费功程。北方坎子是金精，<br>　　认得黄牙方盛。
◎卷.4【沁园春】吕岩<br>　　七返还丹，在我先须，炼已待时。正一阳初动，<br>　　中宵漏永，温温铅鼎，光透帘帏。造化争驰，虎龙交媾，<br>　　进火功夫牛斗危。曲江上，看月华莹净，有个乌飞。<br>　　当时，自饮刀圭，又谁信无中就养儿。辨水源清浊，<br>　　木金间隔。不因师指，此事难知。道要玄微，天机深远，<br>　　下手忙修犹太迟。蓬莱路，待三千行满，独步云归。<br>　　火宅牵缠，夜去明来，早晚担忧。奈今日茫然，<br>　　不知明日，波波劫劫，有甚来由？人世风灯，草头珠露，<br>　　我见伤心眼泪流。不坚久，似石中迸火，水上浮沤。<br>　　休休，及早回头，把往日风流一笔钩。但粗衣淡饭，<br>　　随缘度日，任人笑我，我又何求？限到头来，不论贫富，<br>　　著甚干忙日夜忧。劝年少，把家缘弃了，海上来游。<br>　　诗曲文章，任汝空留，数千万篇。奈日推一日，<br>　　月推一月，今年不了，又待来年。有限光阴，无涯火院，<br>　　只恐蹉跎老却贤。贪痴汉，望成家学道，两事双全。<br>　　凡间，只恋尘缘，又谁信壶中别有天。这道本无情，<br>　　不亲富贵，不疏贫贱，只要心坚。不在劳神，不须苦行，<br>　　息虑忘机合自然。长生事，待明公放下，方可相传。
◎卷.5【卜算子】吕岩<br>　　心空道亦空，风静林还静。卷尽浮云月自明，中有山河影。<br>　　供养及修行，旧话成重省。豆爆生莲火里时，痛拨寒灰冷。
◎卷.6【步蟾宫】吕岩<br>　　坎离乾兑逢子午，须认取，自家根祖。地雷震动山头雨，<br>　　要洗濯黄牙土。<br>　　捉得金精牢闭锢，炼甲庚，要生龙虎。待他问汝甚人传，<br>　　但说道，先生姓吕。
◎卷.7【满庭芳】吕岩<br>　　大道渊源，高真隐秘，风流岂可知闻。先天一气，<br>　　清浊自然分。不识坎离颠倒，谁能辨、金木浮沉？<br>　　幽微处，无中产有，涧畔虎龙吟。<br>　　壶中，真造化，天精地髓，阴魄阳魂。运周天水火，<br>　　燮理寒温。十月脱胎丹就，除此外、皆是傍门。君知否，<br>　　尘寰走遍，端的少知音。
◎卷.8【酹江月】吕岩<br>　　仙风道骨，颠倒运乾坤，平分时节。金木相交坎离位，<br>　　一粒刀圭凝结。水虎潜形，火龙伏体，万丈毫光烈。<br>　　仙花朵秀，圣男灵女扳折。<br>　　霄汉此夜中秋，银蟾离海，浪卷千层雪。此是天关地轴，<br>　　谁解推穷圆缺。片晌功夫，霎时丹聚，到此凭何诀？<br>　　倚天长啸，洞中无限风月。
◎卷.9【水龙吟】吕岩<br>　　目前咫尺长生路，多少愚人不悟。爱河浪阔，洪波风紧，<br>　　舟船难渡。略听仙师语，到彼岸，只消一句。<br>　　炼金丹换了，凡胎浊骨。免轮回，三涂苦。<br>　　万事澄心定意，聚真阳、都归一处。分明认得，<br>　　灵光真趣，本来面目。此个幽微理，莫容易，等闲分付。<br>　　知蓬莱自有，神仙伴侣。同携手，朝天去。
◎卷.10【豆叶黄】吕岩<br>　　二月江南山水路，李花零落春无主。一个鱼儿无觅处，<br>　　风和雨，玉龙生甲归天去。
◎卷.11【浪淘沙】吕岩<br>　　我有屋三椽，住在灵源。无遮四壁任萧然。<br>　　万象森罗为斗拱，瓦盖青天。无漏得多年，结就因缘。<br>　　修成功行满三千。降得火龙伏得虎，陆路神仙。
◎卷.12【苏幕遮】吕岩<br>　　天不高，地不大。惟有真心，物物俱含载。<br>　　不用之时全体在。用即拈来，万象周沙界。<br>　　虚无中，尘色内。尽是还丹，历历堪收采。<br>　　这个鼎炉解不解。养就灵乌，飞出光明海。
◎卷.13【雨中花】吕岩<br>　　三百年间，功标青史，几多俱委埃尘。悟黄粱弃事，<br>　　厌世藏身。将我一枝丹桂，换他千载青春。岳阳楼上，<br>　　纶巾羽扇，谁识天人。<br>　　蓬莱愿应仙举，谁知会合仙宾。遥想望，吹笙玉殿，<br>　　奏舞鸾裀。风驭云輧不散，碧桃紫奈长新。愿逢一粒，<br>　　九霞光里，相继朝真。
◎卷.14【促拍满路花】吕岩<br>　　西风吹渭水，落叶满长安。茫茫尘世里，独清闲。<br>　　自然炉鼎，虎绕与龙盘。九转丹砂就，一粒刀圭，<br>　　便成陆地神仙。<br>　　任万钉宝带貂蝉，富贵欲熏天。黄粱炊未熟，梦惊残。<br>　　是非海里，直道作人难。袖手江南去，白蘋红蓼，<br>　　又寻湓浦庐山。
◎卷.15【六么令】吕岩<br>　　东与西，眼与眉。偃月炉中运坎离，灵砂且上飞。<br>　　最幽微，是天机，你休痴，你不知。
◎卷.16【汉宫春】吕岩<br>　　横笛声沉，倚危楼红日，江转天斜。黄尘边火澒洞，<br>　　何处吾家。胎禽怨夜，来乘风、玄露丹霞。先生笑、<br>　　飞空一剑，东风犹自天涯。<br>　　情知道山中好，早翠嚣含隐，瑶草新芽。青溪故人信断，<br>　　梦逐飙车。乾坤星火，归来了、煮石煎沙。回首处，<br>　　幅巾蒲帐，云边独是桃花。
◎卷.17【忆江南】伊用昌<br>　　江南鼓，梭肚两头栾。钉著不知侵骨髓，<br>　　打来只是没心肝。空腹被人谩。
◎卷.18【句】伊用昌<br>　　暂游大庾，白鹤飞来谁共语？岭畔人家，曾见寒梅几度花。<br>　　春来春去，人在落花流水处。花满前蹊，藏尽神仙人不知。<br>　　（吕岩《求斋不得》，失注调名。无考）<br>第九百零一卷
◎卷.1【送日本使】李隆基<br>　　日下非殊俗，天中嘉会朝。念余怀义远，矜尔畏途遥。<br>　　涨海宽秋月，归帆驶夕飙。因惊彼君子，王化远昭昭。
◎卷.2【赐新罗王】李隆基<br>　　四维分景纬，万象含中枢。玉帛遍天下，梯杭归上都。<br>　　缅怀阻青陆，岁月勤黄图。漫漫穷地际，苍苍连海隅。<br>　　兴言名义国，岂谓山河殊。使去传风教，人来习典谟。<br>　　衣冠知奉礼，忠信识尊儒。诚矣天其鉴，贤哉德不孤。<br>　　拥旄同作牧，厚贶比生刍。益重青青志，风霜恒不渝。
◎卷.3【句】李适<br>　　玉殿笙歌宜此夜，更看明月照高楼。（《秋夜》）
◎卷.4【采莲】杨师道<br>　　采莲江浦觅同心，日暮风生江水深。<br>　　莫言花重船应没，自解凌波不畏沉。
◎卷.5【句】上官仪<br>　　曙色随行漏，早吹入繁笳。旗文萦桂叶，骑影拂桃华。<br>　　碧潭写春照，青山笼雪花。（论云：此六句犯长撷腰病）<br>　　池牖风月清，闲居游客情。兰泛樽中色，松今弦上声。<br>　　（此四句犯长解镫病）
◎卷.6【句】张谔<br>　　天上姮娥遥解意，偏教月向踏歌明。（月夜看美人踏歌）<br>　　共待山头明月上，照君行棹出长川。（玩山月送百九）
◎卷.7【句】丁仙芝<br>　　雨鸣鸳瓦收炎气，风卷珠帘送晓凉。（《陪岐王宅宴》）
◎卷.8【句】殷遥<br>　　归心静对萤飞月，远梦长惊角满楼。（《夏晚怀归》）
◎卷.9【句】王维<br>　　自恨开迟还落早，纵横只是怨春风。（《牡丹花》）
◎卷.10【句】李颀<br>　　巴路千山秋水上，江村独树夕阳时。（《归至旧任，<br>　　酬袁赞府见赠》）
◎卷.11【旅次盩厔过韩士别业】王昌龄<br>　　春烟桑柘林，落日隐荒墅。泱漭平原夕，清吟久延伫。<br>　　故人家于此，招我渔樵所。（格云：此第五句入作势）
◎卷.12【上侍御士兄】王昌龄<br>　　天人俟明路，益稷分尧心。利器必先举，非贤安可任。<br>　　吾兄执严宪，时佐能钓深。（此第五句入作势）
◎卷.13【上同州使君伯（此第三句入作势）】王昌龄<br>　　大贤本孤立，有时起丝纶。伯父自天禀，元功载生人。
◎卷.14【留别（此第三句入作势）】王昌龄<br>　　桑林映陂水，雨过宛城西。留醉楚山别，阴云暮霋霋。
◎卷.15【赠李侍御（比兴入作势）】王昌龄<br>　　青冥孤云去，终当暮归山。志士杖苦节，何时见龙颜。
◎卷.16【赠李侍御（比兴入作势）】王昌龄<br>　　渺然客子魂，倏铄川上晖。还云惨知暮，九月仍未归。
◎卷.17【送别（含思落句势）】王昌龄<br>　　春江愁送君，蕙草生氤氲。醉后不能语，乡山雨雰雰。
◎卷.18【失题（理入景势）】王昌龄<br>　　时与醉林壑，因之堕农桑。槐烟渐含夜，楼月深苍茫。
◎卷.19【失题（景入理势）】王昌龄<br>　　桑叶下墟落，鹍鸡鸣渚田。物情每衰极，吾道方渊然。
◎卷.20【句】王昌龄<br>　　与君远相知，不道云海深。（《寄驩洲》）<br>　　得罪由己招，本性易然诺。（《见谴至伊水》）<br>　　黄叶乱秋雨，空斋愁暮心。（《客舍秋霖呈席姨夫》）<br>　　通经彼上人，无迹任勤苦。（《题上人房》）<br>　　枫桥延海岸，客帆归富春。（《送邬贲觐省江东》）<br>　　寒江映村林，亭上纳高洁。（《宴南亭》）<br>　　陵薮寒苍茫，登城遂怀古。（《登城怀古》）<br>　　孤烟曳长林，春水聊一望。（以下失题）<br>　　河口饯南客，进帆清江水。<br>　　迁客又相送，风悲蝉更号。<br>　　微雨随云收，濛濛傍山去。<br>　　海客时独飞，永然沧洲意。<br>　　日夕辨灵药，空山松桂香。<br>　　墟落有怀县，长烟溪树边。<br>　　青桂花未吐，江中独鸣琴。<br>　　还家望炎海，楚叶下秋水。
◎卷.21【句】刘长卿<br>　　春苔满地无行处，深映桃花独闭门。（《题张山人所居》）
◎卷.22【句】崔曙<br>　　夜台一闭无时尽，逝水东流何处还。（失题）<br>　　田家收已尽，苍苍只白茅。（失题）
◎卷.23【句】李白<br>　　玉阶一夜留明月，金殿三春满落花。（《瑞雪》）
◎卷.24【题故人别业】张谓<br>　　平子归田处，园林接汝濆。落花开户入，啼鸟隔窗闻。<br>　　池净流春水，山明敛霁云。昼游仍不厌，乘月夜寻君。
◎卷.25【句】李嘉祐<br>　　巴峡猿声催客泪，铜梁山翠入江楼。（江晚望陪杨园）<br>　　千峰鸟路含梅雨，五岁蝉声送麦秋。（《发青泥店至<br>　　长余县西涯山口》）
◎卷.26【失题】钱起<br>　　胡风迎马首，汉月学蛾眉。久戍人将老，长征马不肥。
◎卷.27【句】顾况<br>　　野人误向人闲老，为谢金华洞里云。（《寄婺州赵使君》）<br>　　莫言归去无人伴，自有中天月正明。（《送朱拾遗》）
◎卷.28【句】陈润<br>　　两岸杨花风作雪，一池荷叶雨成珠。（题山阴朱征君隐居）<br>　　暮猿啼处三声绝，寒雁归时一叶秋。（客舍石己山渡行）<br>　　一双泪滴黄河水，愿得东流入汉宫。（《王昭君》）
◎卷.29【句】崔膺<br>　　不随暮雨苍江去，且向朝云白雪歌。（《歌妓》）<br>　　欲于北阙辞苍海，却望东山愧白云。（别山居）
◎卷.30【句】冯宿<br>　　九衢车马传佳句，万户莺花接胜游。（《酬宣上人》）
◎卷.31【句】于鹄<br>　　曾读列仙王母传，九天未胜此中游。（《上阳宫》）
◎卷.32【句】杨巨源<br>　　鸣鞭秋色诗情远，拂匣寒花剑力多。（《和刘员外赴<br>　　阙次潼关作》）<br>　　籍通莲阙秋光遍，诗答蓬山晚思遥。（《永平里酬卢洪》）<br>　　青门日暖尘光动，紫陌花晴风色来。（《春日》）<br>　　艳欺藤蔓莺无限，香压荆花蝶不飞。（《紫薇》）<br>　　内史旧山空日暮，南朝古木向人秋。（《将赴岭外留别》）<br>　　梦中乡信惊秋雁，窗下林声带夜蝉。（《寓居》）<br>　　独向晓山知露湿，远临秋水爱云明。（《送王秀才》）<br>　　新河柳色千株暗，故国云帆万里归。（送杨松陵归宋汴州）<br>　　一院绿钱童子拂，千竿青玉主人栽。（《寄宣供奉》）<br>　　露凝丹地初疑雨，烟著红楼半是霞。（赠红楼院宣供奉）<br>　　空门水定埃尘远，真偈金书世界稀。<br>　　（《题金字经供养□上人》）
◎卷.33【句】刘禹锡<br>　　烟波半落新沙地，鸟雀群飞欲雪天。（《初冬》）<br>　　樱桃带雨胭脂湿，杨柳当风绿线低。（《题裴令公亭》）<br>　　山似屏风江似簟，叩舷来往月明中。（《泛舟》）<br>　　晴日碧空云脚断，一条如练挂山尖。（《瀑布泉》）<br>　　飞文斗疾敲铜器，陪宴会欢吐锦茵。（《酬李校事》）
◎卷.34【奉和白舍人游镜湖夜归】周元范<br>　　风前酒醒看山笑，湖上诗成共客吟。<br>　　画烛满堤烧月色，澄江绕树浸城阴。
◎卷.35【句】周元范<br>　　路出胥门深浅浪，月残吴苑两三星。（《和白舍人泛湖早发洞庭诗》）<br>　　石桥路上千峰月，山殿云中半夜钟。（《寄白舍人兼鹤林招隐二长老》）
◎卷.36【水楼】王鲁复<br>　　山衔落日溪光动，岸转回风槛影浮。<br>　　座内数声来远鹤，烟中一派辨孤舟。
◎卷.37【句】王鲁复<br>　　清泉绕屋澄心远，曙月衔山出定迟。（《赠僧惟勣》）
◎卷.38【句】陆畅<br>　　满手香传金菊酒，漏声遥滴上阳宫。（《九日》）
◎卷.39【句】鲍溶<br>　　径草渐生长短绿，庭花欲绽浅深红。（《春日》）<br>　　夜瑟弦惊绿流水，暖松花放碧香烟。（《春日》）<br>　　窗间夜学凝残烛，轩下朝吟向暖风。（《春日贫居》）<br>　　幽客携琴好归去，七丝闲和百泉声。（《送友人归山》）<br>　　野寺访僧归带月，芳林携客醉眠花。（《赠东郊》）
◎卷.40【句】张萧远<br>　　须臾满寺泉声合，百尺飞檐挂玉绳。（《兴善寺看雨》）<br>　　座客醉来云雨散，一行高鸟万山秋。（《宴》）<br>　　绮罗香里春长在，丝管声中水暗流。（《西山涯口宴<br>　　韦贤大夫亭》）<br>　　何事不归巫峡去，故来人世断人肠。（《歌人》）<br>　　身居晓嶂红霞外，书读秋窗紫竹间。（《借山观读书》）<br>　　瀑布水高清汉冷，莓苔桥滑碧烟虚。（送道器上人游吴江）<br>　　日月在天常照耀，了无尘垢污清光。（《礼道宽禅师》）
◎卷.41【句】殷尧藩<br>　　云收碧海连天水，风动红蕉滴露光。（送韩协律胜起容府幕
◎卷.42【句】施肩吾<br>　　空岩雨暴泉声乱，幽径苔深鸟迹重。（《幽居》）
◎卷.43【送张孝廉归吴】章孝标<br>　　吴将勤苦见高科，艺至春官不奈何。<br>　　想得江南诸父老，因君鞭鞑子孙多。
◎卷.44【夜笛词】章孝标<br>　　皎洁西楼月未斜，笛声寥亮入东家。<br>　　顿令灯下裁衣妇，误剪同心一片依。
◎卷.45【题碧山寺塔】章孝标<br>　　六时佛火明珠缀，午后茶烟出翠微。<br>　　萦砌乳泉梳石发，滴松银露洗墙衣。
◎卷.46【玩月遇云】章孝标<br>　　无端玉叶连天起，不放金波到晓流。<br>　　暗惜蚌胎沉海面，仰思鹏翼破风头。
◎卷.47【句】章孝标<br>　　钱塘去国三千里，一道风光任意看。（《及第》）<br>　　珠呈夜浦萤无影，鹘坐秋林鸟失行。（奉酬朱二十四见寄诗<br>　　昨日见君亲下笔，五花笺上黑龙飞。（《观草书》）<br>　　何人枉折教狼藉，孤负春风长养情。（《杨柳枝》）<br>　　梅花带雪飞琴上，柳色和烟入酒中。（早春初晴野宴）<br>　　阮籍啸场人步月，子猷看处鸟栖烟。（《竹词》）<br>　　白练鸟迷山芍药，红妆妓妒水林檎。（《宴渔州》）<br>　　今日华山秋顶上，闻天长叫在长空。（《独鹤谣》）<br>　　天风更送新声出，不放行云过凤楼。（《梨园调》）<br>　　昨日天宫吹乐府，六官弦管一时新。（《赠盩厔陆少府》）<br>　　通传胜事因风月，打破愁肠是酒杯。（《游檀溪》）<br>　　姑苏台上烟花月，宁负春风箫管声。（送陆二十一及第归）<br>　　玉轮低月中天晓，金铎纵风上界秋。（《登总持寺塔》）<br>　　萧洒竹房尘境外，满天云月共清虚。（《题灵初禅师院》）<br>　　言若浚川流巨海，戒如秋月挂长空。（《赠言枢法师》）<br>　　金殿月中看捣药，玉楼风里听吹笙。（《宿天柱观》）
◎卷.48【句】陈标<br>　　长把酒杯凭夜月，每将诗思泥春风。（《赠祝元膺》）<br>　　襄阳乐事经过尽，岘首烟花倒泻空。（《叙旧》）<br>　　犹疑波底鲛人泪，滴在衣裳半欲零。（《露荷》）<br>　　春明门外襄阳路，落日秋风送客归。（《送人归襄阳》）
◎卷.49【入洞庭望岳阳】杨收<br>　　飞鸥撒浪三千里，暮草摇风一万畦。<br>　　黛色浅深山远近，碧烟浓淡树高低。
◎卷.50【句】许浑<br>　　蒹葭水暗萤知夜，杨柳风高雁送秋。（常州留与杨给事）<br>　　露滴晓花疑锦绣，风吹寒竹认笙簧。（《题歌者》）
◎卷.51【句】喻凫<br>　　虹横布水台南雨，雁返炉峰顶北霞。（《送欧阳孝廉<br>　　及第归彭泽》）<br>　　闲卧东风灯渐晓，溪南花气雨中来。（《溪居雨夜》）<br>　　一别山阴诗酒客，水风花片梦兰亭。（《寄山阴李处士》）
◎卷.52【句】祝元膺<br>　　却觅终南山色看，倚天横展玉屏风。（《喜晴见山雪》）<br>　　杜甫一生怜李白，应缘孔圣道才难。（书怀奉放诸从事）<br>　　终南山脚盘龙势，紫阁云心望鹤归。（《曲亭》）
◎卷.53【句】赵嘏<br>　　池上昔游夫子凤，云间初起武侯龙。（述怀上令狐相公）<br>　　亭分楚寺依依树，水应公台夜夜琴。（《送李仲赴任》）<br>　　鸲鹆舞酣人自醉，琵琶声缓客初来。<br>　　（《与杜陵客同醉□氏庄》）<br>　　高鸟过时秋色动，征帆落处暮烟生。（《齐安晚秋》）<br>　　夜吟孤枕潮声近，晚过千山雪气寒。（《江夜岁暮》）<br>　　望腊早花缘路见，随岩寒水隔林闻。<br>　　（《成名年贺扬严别业圣将擢第》）<br>　　宿处客尘随夜静，坐中烟水向人闲。（《登华严寺》）
◎卷.54【句】崔澹<br>　　九重城里春来早，百尺楼头日落迟。（《古意》）
◎卷.55【句】贾岛<br>　　莫是上天宫里唱，歌声飘下玉梁尘。（《惊雪》）
◎卷.56【句】温庭筠<br>　　沿涧水声喧户外，卷帘山色入窗来。（《山居》）<br>　　自有晚风推楚浪，不劳春色染湘烟。（《次洞庭南》）<br>　　卓氏垆前金线柳，隋家堤畔锦帆风。（《题池亭》）<br>　　门外白云何处雨，一条清涧绕溪流。（失题）
◎卷.57【句】方干<br>　　岩溜喷空晴似雨，林萝碍日夏多寒。（《题报恩寺上方》）
◎卷.58【句】罗隐<br>　　庾楼宴罢三更月，宏阁谈时一座风。（《寄主客张员外》）
◎卷.59【过友人故居】罗虬<br>　　堤草袅空垂露眼，渚蒲穿浪凑烟芽。<br>　　晴楼谈罢山横黛，夜局棋酣烛坠花。
◎卷.60【句】罗虬<br>　　雪中放马朝寻迹，云外闻鸿夜射声。（《和扶风老人诗》）<br>　　龙鳞柳弱垂朝露，麈尾松高挥夜风。（《五华宫》）<br>　　猿隔乱云啼暮岭，雁和微雨下寒湖。（《江行》）<br>　　夜渡酒酣千顷月，昼楼棋罢一窗山。（《郊卧》）
◎卷.61【句】杜荀鹤<br>　　千嶂雪消溪影绿，几家梅绽酒波清。（《酬湖州杜员外春至日见忆》）<br>　　风拂乱灯山磬曙，露沾仙杏石坛春。（《紫极宫上元斋次呈诸道流》）
◎卷.62【句】神颖<br>　　手边云起何时雨，笔下波生不待风。（《山水屏》）<br>第九百零二卷
◎卷.1【句】惠文太子<br>　　渭水桥边春已渡，灞陵原上雨初晴。（《同李士怀长安》）<br>　　清冷池里冰初合，红粉楼中月未圆。（《宴大哥宅》）<br>　　可惜韶年三日暮，风光由绕碧燕觞。（《三月三日》）<br>　　晚日半衔西苑树，晴云直卷上天风。（《洛河山亭初晴》）<br>　　离筵风日三晡晚，归路云霞一道开。（《送植功还京》）
◎卷.2【蓬州野望】元兢<br>　　飘飖宕渠域，旷望蜀门隈。水共三巴远，山随八阵开。<br>　　桥形疑汉接，石势似烟回。欲下他乡泪，猿声几处催。
◎卷.3【赠日本僧空海离合诗】马总<br>　　何乃万里来，可非衒其才。增学助元机，土人如子稀。
◎卷.4【赠释空海歌】胡伯崇<br>　　说四句，演毗尼，凡夫听者尽归依。天假吾师多伎术，<br>　　就中草圣最狂逸。
◎卷.5【因使日本愿谒鉴真和尚既灭度不觐尊颜嗟而述怀】高鹤林<br>　　上方传佛灯，名僧号鉴真。怀藏通邻国，真如转付民。<br>　　早嫌居五浊，寂灭离嚣尘。禅院从今古，青松绕塔新。<br>　　斯法留千载，名记万年春。
◎卷.6【句】朱千乘<br>　　锦缆扁舟花岸静，玉壶春酒管弦清。（《新移镜中别业》）
◎卷.7【句】清观<br>　　睿山新月冷，台峤古风清。（《赠圆珍和尚》）
◎卷.8【罢官后却归旧居】陈闰<br>　　不归江畔久，旧业已凋残。露草虫丝湿，湖泥鸟迹干。<br>　　买山开客舍，选竹作渔竿。何必劳州县，驱驰效一官。
◎卷.9【句】李堪<br>　　此心复何已，新月清江长。（失题）<br>　　云归石壁尽，月照霜林清。（失题）
◎卷.10【兖州留献李员外】崔致远<br>　　芙蓉零落秋池雨，杨柳萧疏晓岸风。<br>　　神思只劳书卷上，年光任过酒杯中。
◎卷.11【句】崔致远<br>　　画角声中朝暮浪，青山影里古今人。（《登慈和山》。<br>　　《东人诗话》云：崔文昌、侯致远入唐登第，以文章著名。<br>　　题润州慈和寺，有画角云云之句。后鸡林贾客入唐购诗，<br>　　有以此句书示者）<br>　　烟低紫陌千行柳，日暮朱楼一曲歌。（《长安柳》）<br>　　洛水波声新草树，嵩山云影旧楼台。（《留赠洛中友人》）<br>　　云布长天龙势逸，风高秋月雁行齐。（《送舍弟严府》）<br>　　风递莺声喧座上，日移花影倒林中。（《春日》）<br>　　芳园醉散花盈袖，幽径吟归月在帷。（《成名后酬进<br>　　士田仁义见赠》）<br>　　极目远山烟外暮，伤心归棹月边迟。（《江上春怀》）
◎卷.12【句】金立之<br>　　烟破树头惊宿鸟，露凝苔上暗流萤。（《秋夜望月》）<br>　　山人见月宁思寝，更掬寒泉满手霜。（《峡山寺玩月》）<br>　　绀殿雨晴松色冷，禅林风起竹声馀。（《赠青龙寺僧》）<br>　　风过古殿香烟散，月到前林竹露清。（《宿丰德寺》）<br>　　更有闲宵清净境，曲江澄月对心虚。（《赠僧》）<br>　　寒露已催鸿北去，火云渐散月西流。（《秋夕》）<br>　　园梅坼甲迎春笑，庭草抽心待节芳。（《早春》）
◎卷.13【句】金可纪<br>　　波冲乱石长如雨，风激疏松镇似秋。（《题游仙寺》）
◎卷.14【寻幽居不遇】庄翱<br>　　满庭花落迷行路，绕院泉声写半山。<br>　　向暮此中回首去，洞门深处鸟关关。
◎卷.15【句】庄翱<br>　　天外夜深风渐远，高松长似水流声。（《宿松门》）<br>　　焚香暮入翻花殿，净手秋开贝叶经。（《赠惠雅上人》）<br>　　野性本怜松下月，幽情唯爱洞中春。（《欲归山》）<br>　　殷勤笑喻人间事，遥指庭花对夕阳。（《谒雷禅和尚》）
◎卷.16【春日】陆翚<br>　　莺归树顶繁声转，雁去天边细影斜。<br>　　雨拂青青行处草，烟含灼灼望中花。
◎卷.17【句】陆翚<br>　　三尺寒光冰在手，一张弓势月当心。（《赠李都使》）<br>　　岩下光阴生户牖，涧边形势入池台。（《松》）<br>　　孤帆影入江烟尽，百舌声流浦树新。（《送胡八弟》）
◎卷.18【看花】何元<br>　　莫怪出门先骤马，暮年常怨看花迟。<br>　　可怜尽日春山下，似雪如云一万枝。
◎卷.19【句】何元<br>　　一望白云千万断，筝声日暮出花林。（《听筝》）<br>　　门外夕阳寒映竹，洞中秋水暗连山。（《过山居》）<br>　　钟声半夜香山雨，散入前林枫叶秋。（《宿多宝寺》）<br>　　寺临飞鸟青山远，径转幽萝白日长。（《题白鹤寺》）<br>　　黄昏人到钟声里，云起龙池不见山。（《游三觉寺上方》）<br>　　客来惆怅僧禅后，月出松门满地霜。（《题衡禅师房》）<br>　　朔风寒日笳声急，万里辽城一段云。（《咏军前突骑》）<br>　　满山月色连溪下，林叶萧萧一夜霜。（《月夜山居》）<br>　　秦客访花惊出洞，庾公看月误登楼。（《玩雪》）
◎卷.20【春夜宿云际寺】斐公衍<br>　　境静闻钟声易响，庭高见月影难沉。<br>　　青山解隔尘中事，流水能清物外心。
◎卷.21【句】斐公衍<br>　　碧涧水流高殿影，青萝风散晚钟声。（《游碧涧寺》）<br>　　数片残云归洞口，孤轮晴月挂山头。（《题咸中丞客厅》）
◎卷.22【听琴】苏替<br>　　弦中恨起湘山远，指下情多楚峡流。<br>　　危槛曲终云影曙，高楼风定烛光秋。
◎卷.23【赏春】路半千<br>　　暖日当头催展菜，和风次第遣开花。<br>　　呼童远取溪心水，待客来煎柳眼茶。
◎卷.24【句】路半千<br>　　苍翠暗消三暑热，孤高能锁四时烟。（《松》）<br>　　绿杨近浦堪垂钓，翠竹当轩好韵琴。（《题别业》）<br>　　百舌乍啼莺学语，分明听在指头边。（《弹筝》）
◎卷.25【句】贺兰暹<br>　　玉貌自宜双黛翠，桃花独笑一枝春。（《赠所思妓女》）<br>　　秋水未鸣游女佩，寒云空满望夫山。（《寄所思佳人》）<br>　　黄阁暮虫罗户牖，紫庭春草遍阶墀。（《观北城宫殿》）<br>　　绿耳半蔓湘浦竹，骊文乱点武陵花。（《文马》）<br>　　辽阳客路千峰引，蓟北乡心片月知。（《宿羽宿仰恋阙庭》<br>　　山云渺渺川程远，木叶萧萧雁过初。（《客怀》）<br>　　回雁不传乡信去，秋风偏向客衣寒。（《赠朱功曹》）<br>　　千峰黛色因晴出，百谷泉声欲暮寒。（《望大宝山》）<br>　　黛色迥临沧海上，泉声遥落白云中。（《百丈山》）<br>　　喜遇近臣杨得意，惭非词客马相如。（《赠朱功曹》）<br>　　秋迎晓月鸿声早，日映深山水气寒。（《喜到家》）
◎卷.26【句】傅温<br>　　霜坠中天衣觉冷，月临虚牖纸偏明。（《冬夜宿僧院》）<br>　　春风暗剪庭前树，夜雨偷穿石上苔。（《山居》）<br>　　曲水两行排雁齿，斜桥一道蹈龙鳞。（《溪桥》）<br>　　山深野客如禅客，夜久松声似雨声。（《宿僧院》）<br>　　花疑汉女啼妆泪，水似吴娃笑弄筝。（《访山居遇雨》）
◎卷.27【句】曹戵<br>　　花映昼天当户日，树摇晴暮上阶烟。（《供洞县东亭》）<br>　　惊飞沙鸟纷纷雪，候信云帆片片风。（《过洞庭湖》）<br>　　凤唱一抛琴瑟韵，霓裳长谢绮罗春。（《赠陀律师》）<br>　　秋澄上水无藏影，春泛游云不系心。（《赠道者》）<br>　　老松不见千年鹤，残雪犹疑六月花。（《商山行》）
◎卷.28【句】陈素风<br>　　三行故柳藏鸦树，一带长波灌竹泉。（《观承福园》）<br>　　千门竹影联春色，一段和光彻翠微。（《寒食日游行》）<br>　　西陵古木年年老，南陌风光日日新。（《寒食》）<br>　　百宝镜轮金翡翠，五云丝网玉蜘蛛。（《七夕》）
◎卷.29【句】唐枢<br>　　窗竹闲阴秋水薄，砌苔新色晓岚鲜。（《题法华院》）<br>　　不待江□移入座，便开三峡水来声。（《赠琴僧》）<br>　　芳字八行清露重，珠笺一片碧云轻。（《酬书问》）
◎卷.30【句】温达<br>　　三春种树梅兼李，十月看书雪替萤。（《幽居》）<br>　　原公旧路唯三径，潘岳新年已二毛。（《题潘岳六城南店，<br>　　店是源赞善处》）<br>　　山底采薇云不厌，洞中栽树鹤先知。（《山中》）
◎卷.31【句】卢条<br>　　三径雨来烟草合，一邱琴后浊醪倾。（《早秋即事》）<br>　　共话世情尘蔼蔼，每嗟人事水潺潺。（《逢友》）
◎卷.32【句】崔行检<br>　　紫箨粉成应渐密，白云岑起未全高。（《云梦亭追凉》）<br>　　惭愧交亲问生事，一溪云鸟满床书。（《即事》）
◎卷.33【句】陈上卿<br>　　门前萧索青松老，云里逍遥白鹤闲。（《归旧山》）<br>　　波澜晴泛三春色，桃李争开两岸芳。（《和宁国吕护少府<br>　　新开石渠》）
◎卷.34【句】王幹<br>　　莫惊此地逢春早，只为长安近日边。（《长安春日》）
◎卷.35【句】樊寔<br>　　仍怜一夜春风急，开尽瑶池万树花。（《步虚词》）
◎卷.36【句】张殷衡<br>　　已被夭桃欢来醉，曲尘丝树恨何人。（《清明日》）
◎卷.37【句】殷穆<br>　　藤拂石溪流水净，风来云寺过钟微。（《题郑士林亭》）
◎卷.38【句】解叔禄<br>　　千花苑外韶芳暖，一鸟山边翠色寒。（《长安登望》）
◎卷.39【句】石严<br>　　炎气拥为衣上火，汗光流出腹中汤。（《苦热》）
◎卷.40【句】张野人<br>　　铜街陌柳条条翠，金谷园花片片燃。（《上巳寓洛中》）
◎卷.41【句】卫填<br>　　明月开时山夜白，暖泉流处草冬青。（《题水亭》）
◎卷.42【句】虞构<br>　　寒光乍退风犹切，春色新行柳未知。（《元日》）
◎卷.43【句】崔幢<br>　　寒气乍凝空有露，秋风不动水无波。（《八月十五夜》）
◎卷.44【句】李淮<br>　　撩乱客心眠不得，秋庭一夜月中行。（《听弹沈湘怨》）
◎卷.45【句】金云卿<br>　　秋月夜闲闻案曲，金风吹落玉箫声。（《秦楼仙》）
◎卷.46【句】杨郁伯<br>　　帘前对酒闲无事，待得分明似镜时。（《待月》）
◎卷.47【句】李伯良<br>　　风向银灯花烬落，月临珠箔玉钩垂。（《静女怨》）
◎卷.48【句】林逢<br>　　白玉飞泉千仞雪，青松蔽日一林风。（《严大夫新开泉》）
◎卷.49【句】长孙镒<br>　　霜沾云梦千岩雪，雁度吴江万木秋。（《浙江逢楚老》）
◎卷.50【句】戴寥<br>　　蛾绕灯轮千焰动，鹤飞云路一声长。（《宿报恩寺》）
◎卷.51【句】豆卢岑<br>　　隔门借问人谁在，一树桃花笑不应。（《寻人不遇》）
◎卷.52【句】沈宁<br>　　黄纸远承新诏命，青袍遥谢旧山峰。（寄上洛阳刘明府）
◎卷.53【句】李许<br>　　澹荡和风催去袖，摇扬淑景照离樽。（《送舍弟》）
◎卷.54【句】顾效古<br>　　孤舟发处沙鸥起，明月落时江水寒。（送王逸人归海上）
◎卷.55【句】卢邕<br>　　杯浮绿酒邀君醉，笔落红笺写我心。（送江十二山人南游）
◎卷.56【句】李潭<br>　　人过远村秋日晚，鸟飞平野暮天空。（《秋暮》）
◎卷.57【句】郑明<br>　　山头落日催归马，河畔垂杨缆醉船。（寒食陪诸公宴坡中）
◎卷.58【句】王有初<br>　　频醉管弦三月暮，远寻花柳五湖来。（《赠在贺先辈》）
◎卷.59【句】周存孺<br>　　指下黄金星未曙，七条弦上夜乌啼。（《弹台》）
◎卷.60【句】张牙<br>　　看看舞罢轻云去，应赴襄王梦里期。（《柘枝歌》）
◎卷.61【句】郑师冉<br>　　烟消门外青山近，露重窗前绿竹低。（题戴孝廉别业）
◎卷.62【句】章嶰<br>　　闻说静中偏爱竹，自看疏密种秋烟。（《赠宋山人》）
◎卷.63【句】崔建<br>　　回风向晓平湖上，引得荷花隔浦香。（《夏日》）
◎卷.64【句】朴昂<br>　　明主十征何谢病，烟霞不许作尧臣。（《寻太乙山人，<br>　　路次云际寺》）
◎卷.65【句】郢展<br>　　秋水涨来舟去速，夜云收尽月行迟。（《汴水东归诗》）
◎卷.66【句】韦振<br>　　林外雪消山色静，窗前春浅竹声泉。（《奉酬见赠》）
◎卷.67【句】汉皓<br>　　西风暮雨惊残梦，应是巫山寄恨来。（《对雨》）
◎卷.68【句】道彦<br>　　风起竹间萤影乱，月明江上笛声多。（《秋夜旅泊》）<br>　　夜静槛前调绿绮，日高窗下戴乌纱。（《贫居自遣》）<br>　　渔艇远飘沧海上，草堂深锁白云间。（《途中偶题》）<br>　　柴门半掩潮光里，野径斜分草色中。（《湖上闲居》）
◎卷.69【句】冀金<br>　　千里放心随野鹤，五湖乘兴狎沙鸥。（《沧浪》）
◎卷.70【句】子泰<br>　　风姿艳态应无比，烂熳当春一树芳。（《醉后寄上官媛》）
◎卷.71【句】绍伯<br>　　远声历历风和水，近色青青竹映松。（《题福昌馆》）
◎卷.72【句】郁回<br>　　破暗衣珠明有焰，照窗心月净无尘。（《题照上人院》）
◎卷.73【句】季方<br>　　林间纵有残花在，留到明朝不是春。（《三月晦》）
◎卷.74【句】李侍御<br>　　尽日不归花路晚，绿杨楼下醉如泥。（《杨柳枝词》）<br>　　月上西陵千里阔。渔舟夜火隔沙明。（《浪淘沙词》）
◎卷.75【句】陆侍御<br>　　今年闰在春三月，剩见金陵一月花。（《送淮南李中丞》）
◎卷.76【句】卢秀才<br>　　长醉金陵前殿酒，偏闻玉树后庭花。（《殷淑妃》）
◎卷.77【句】真元<br>　　精明合浦珠相似，断割昆吾剑不如。（《上李尚书》）
◎卷.78【句】真幹<br>　　鹰隼风高随草去，旌旗日晚傍山来。（《驾幸华清宫》）
◎卷.79【句】久则<br>　　湖上青山今欲买，白云无主问何人。（《旅寓越中》）
◎卷.80【句】去奢<br>　　骑ep春风离汉苑，心悬秋月照吴关。（《德征词》）
◎卷.81【句】良人<br>　　千点暮山三楚尽，一泓寒水九江斜。（题江州宝历寺阁）
◎卷.82【句】宋休<br>　　借问夜来丹灶畔，几多风水落丝桐。（《寄江山人》）
◎卷.83【句】清闲<br>　　五色云中鸣玉磬，千花台上礼金仙。（《题浮槎寺》）
◎卷.84【句】灵业<br>　　洞中仙草严冬绿，江外灵山腊月青。（《游灵隐寺上方》）
◎卷.85【句】大闲<br>　　霜沾草径寒风急，雁度秋林落叶频。<br>　　（《代雷孝廉送经州李判官》）
◎卷.86【句】奉蚌<br>　　绿萝剪作三春柳，红锦裁成二月花。（《思故乡》）<br>第九百零三卷
◎卷.1【海阳泉】无名氏<br>　　人谁无耽爱，各亦有所偏。于吾喜尚中，不厌千万泉。<br>　　诚知湟水曲，远在南海壖。自从得海阳，便欲终老焉。<br>　　怪石状五岳，旋回枕深渊。激繁似涌云，静同冰镜悬。<br>　　吾欲以海阳，跨于河洛间。使彼云林客，来游皆忘还。
◎卷.2【曲石凫】无名氏<br>　　为爱水石奇，不厌湖畔行。每登曲石凫，则有远兴生。<br>　　頫差半湖□，宛若龙象形。又如琅琊台，□盘枕沧溟。<br>　　醉人入岛来，将醉强为醒。扣船复摇棹，学歌渔父声。<br>　　呼我上酒船，更深江海情。
◎卷.3【望远亭】无名氏<br>　　泛湖劳水戏，饮漱厌清澜。来登望远亭，心目又不闲。<br>　　孤峰入座□，高岭横前轩。更复欢长风，萧寥窗户间。<br>　　外物能扰人，吾将息其端。归来湖中馆，□户聊自安。
◎卷.4【石上阁】无名氏<br>　　水石引我去，南湖复东壑。不厌随竹阴，来登石上阁。<br>　　磴道通石门，欹崖断如凿。飞梁架峰头，夭矫虹霓若。<br>　　下视竹木杪，仰见悬泉落。水声兼松吹，音响参众乐。<br>　　时时为雾雨，飘洒湿帘箔。吾欲弃簪缨，于兹守寂寞。
◎卷.5【石上阁】无名氏<br>　　石上构层阁，便以石为柱。千载□栋梁，岂有□危惧。<br>　　苔壁绝人踪，虹桥横鸟路。攀涉惬所怀，幽奇未尝遇。<br>　　迥然半空里，物象竞相助。云外见孤峰，林端悬瀑布。<br>　　引望无不通，兹焉倍多趣。徒□欲忘归，衣裳湿烟雾。
◎卷.6【海阳湖】无名氏<br>　　吾涨海阳泉，以为海阳湖。千峰在水中，状类皆自殊。<br>　　有如三神山，苍苍海上孤。又似洲岛中，忽然见龙鱼。<br>　　引船过石间，随兴得所如。每有惬心处，沉吟复踌躇。<br>　　吾恐天地间，怪异如此无。
◎卷.7【海阳湖】无名氏<br>　　闲游爱湖广，湖广丛怪石。回合万里势，□□□□□。<br>　　绿动若无底，波澄涵云碧。熔水复何如，昆池吾不易。<br>　　兹境多所尚，亲邻道与释。外望虽异门，中间不相隔。<br>　　开凿尽天然，智者留奇迹。我愿长此游，谁言一朝夕。
◎卷.8【盘石】无名氏<br>　　海阳泉上山，巉巉尽殊状。忽然有平石，盘薄千峰上。<br>　　寒泉匝石流，悬注几千丈。有时厌泉湖，爱临一长望。<br>　　意出天地间，因为逸民唱。
◎卷.9【盘石】无名氏<br>　　下山复上山，山势凌云空。有石圆且平，疑是□□功。<br>　　清浅绕细泉，阴森倚长松。幕幕生青苔，亭亭对远峰。<br>　　朝来暮未归，爱□□□□。
◎卷.10【湖下溪】无名氏<br>　　海阳湖下溪，夹峰多异石。数步□□□，溶溶似云白。<br>　　竹阴入□里，更觉溪已碧。吾欲漱斯流，长为避时客。
◎卷.11【湖下溪】无名氏<br>　　湖水下为溪，溪小趣更幽。窈窕林中回，清冷石上流。<br>　　掩映成碧潭，游戏见白鸥。岸傍古树根，往往疑潜虬。<br>　　野情随所适，世事何沉浮。
◎卷.12【夕阳洞】无名氏<br>　　顺山高几许，亭亭似人蹲。左右自回抱，抱中有清源。<br>　　异石匝阶墀，巉巉快四轩。凭几见城邑，一峰当石门。<br>　　自从得兹洞，爱之忘朝昏。吾欲老于此，便为海阳人。<br>　　谁为高世者，与我能修邻。
◎卷.13【游海门峡】无名氏<br>　　沿流二十里，始到海门山。仰视见两崖，有如万盖悬。<br>　　逐上几千仞，犹未穷绝颠。上有外士家，半岩得湖泉。<br>　　湖□昏且来，意其通海焉。忽此见灵怪，踟蹰不能旋。<br>　　开襟当海风，目送归海船。恨不到罗浮，丹溪寻列仙。<br>　　遗恨常（以下缺数句）
◎卷.14【句】无名氏<br>　　月知溪静寻常入，云爱山高且暮归。（《怀旧》）<br>　　风吹帆席随云卷，鸟压花枝覆水低。（《送李端游岭中》）<br>　　匹马路傍乘月别，孤帆波上入云飞。（《别》）<br>　　蹴踘场边芳草短，秋千树下落花多。（《寒食书情即事》）<br>　　看树只愁花落尽，听莺不觉马行迟。（《途中即事》）<br>　　携樽藉草情无极，对水看云兴有馀。（诸公等江上初晴）<br>　　文战不曾眉得白，酒酝长觉面先红。（《宴乐》）<br>　　风里一声天上落，世人皆向五云看。（《咏鹤》）<br>　　仙花又别三千岁，暮雨已迷十二峰。（《想王溪先生》）<br>　　满枝带露将何似，曾见琼楼素面啼。（《白芍药》）<br>　　翠叶偃风如剪彩，红花含露似啼妆。（《蔷薇》）<br>　　青萝带雾依松古，绿竹含烟泛水光。（夏晚题东郊别业）<br>　　书吏优游山色里，琴堂闲冷水声中。（赠临安辛少府）<br>　　钟鸣月下长洲苑，露湿残花鸟乱啼。（《春日过吴门》）<br>　　花攒屋上红珠颗，笋满篱根紫玉簪。（《怀旧》）<br>　　花舞野塘铺地锦，鸟鸣江树送春声。（《清明后喜晴》）
◎卷.15【游仙窟诗·赠崔十娘（张文成）】张鷟<br>　　今朝忽见渠姿首，不觉殷勤著心口。令人频作许叮咛，<br>　　渠家太剧难求守。端坐剩心惊，愁来益不平。<br>　　看时未必相看死，难时那许太难生。沉吟处幽室，<br>　　相思转成疾。自恨往还疏，谁肯交游密。夜夜空知心失眼，<br>　　朝朝无便投胶漆。园里花开不避人，闺中面子翻羞出。<br>　　如今寸步阻天津，伊处留心更觅新。莫言长有千金面，<br>　　终归变作一抄尘。生前有日但为乐，死后无春更著人。<br>　　只可徜徉一生意，何须负持百年身。
◎卷.16【又赠十娘】张鷟<br>　　薰香四面全，光色两边披。锦障划然卷，罗帷垂半欹。<br>　　红颜杂绿黛。无处不相宜。艳色浮妆粉，含香乱口脂。<br>　　鬓欺蝉鬓非成鬓，眉笑蛾眉不是眉。见许实娉婷，<br>　　何处不轻盈。可怜娇里面，可爱语中声。婀娜腰支细细许，<br>　　fyfW眼子长长馨。巧儿旧来携未得，<br>　　画匠迎生模不成。相看未相识，倾城复倾国。<br>　　迎风帔子郁金香，照日裙裾石榴色。口上珊瑚耐拾取，<br>　　颊里芙蓉堪摘得。闻名腹肚已猖狂，见面精神更迷惑。<br>　　心肝恰欲摧，踊跃不能裁。徐行步步香风散，<br>　　欲语时时梅子开。靥疑织女留星去，眉似姮娥送月来。<br>　　含娇窈窕迎前出，忍笑嫈嫇返却回。
◎卷.17【咏崔五嫂】张鷟<br>　　奇异妍雅，貌特惊新。眉间月出疑争夜，颊上花开似斗春。<br>　　细腰偏爱转，笑脸特宜嚬。真成物外奇稀物，<br>　　实是人间断绝人。自然能举止，可念无方比。<br>　　能令公子百重生，巧使王孙千回死。黑云裁两鬓，<br>　　白雪分双齿。织成锦绣骐驎儿，判绣裙腰鹦鹉子。<br>　　触处尽开怀，何曾有不佳。机关大雅妙，行步绝fi娃。<br>　　傍人一一丹罗袜，侍婢三三绿线鞋。黄龙透入黄金钏，<br>　　白燕飞来白玉钗。
◎卷.18【咏双树】张鷟<br>　　新华发两树，分香遍一林。迎风转细影，向日动轻阴。<br>　　戏蜂时隐见，飞蝶远追寻。承闻欲采摘，若个动君心。
◎卷.19【同前答文成（崔十娘）】张鷟<br>　　暂游双树下，遥见两枝芳。向日俱翻影，迎风并散香。<br>　　戏蝶扶丹萼，游蜂入紫房。人今总摘取，各著一边箱。
◎卷.20【咏花（张文成）】张鷟<br>　　风吹遍树紫，日照满地丹。若为交暂折，擎就掌中看。
◎卷.21【同前（崔十娘）】张鷟<br>　　映水俱知笑，成蹊竟不言。即今无自在，高下任渠攀。
◎卷.22【游后园（张文成）】张鷟<br>　　昔时过小苑，今朝戏后园。两岁梅花匝，三春柳色繁。<br>　　水明鱼影静，林翠鸟歌喧。何须杏树岭，即是桃花源。
◎卷.23【同前（崔十娘）】张鷟<br>　　梅蹊命道士，桃涧伫神仙。旧鱼成大剑，新龟类小钱。<br>　　水湄唯见柳，池曲且生莲。欲知赏心处，桃花落眼前。
◎卷.24【同前（崔五嫂）】张鷟<br>　　极目游芳苑，相将对花林。露净山光出，池鲜树影沉。<br>　　落花时泛酒，歌鸟或鸣琴。是时日将夕，携樽就树阴。
◎卷.25【代蜂子答十娘（张文成）】张鷟<br>　　触处寻芳树，都虑少物华。试从香处觅，正值可怜花。
◎卷.26【别文成（崔十娘）】张鷟<br>　　别时终是别，春心不值春。羞见孤鸾影，悲看一骑尘。<br>　　翠柳开眉色，红桃乱脸新。此时君不在，娇莺弄杀人。
◎卷.27【同前（崔五嫂）】张鷟<br>　　此时经一去，谁知隔几年。双凫伤别绪，独鹤惨离弦。<br>　　怨起移酲后，愁生落醉前。若使人心密，莫惜马蹄穿。
◎卷.28【别十娘（张文成）】张鷟<br>　　忽然闻道别，愁来不自禁。眼下千行泪，肠悬一寸心。<br>　　两剑俄分匣，双凫忽异林。殷勤惜玉体，勿使外人侵。
◎卷.29【扬州青铜镜留与十娘】张鷟<br>　　仙人好负局，隐士屡潜观。映水菱花散，临风竹影寒。<br>　　月下时惊鹊，池边独舞鸾。若道人心变，从渠照胆看。
◎卷.30【手中扇赠文成（崔十娘）】张鷟<br>　　合欢游璧水，同心侍华阙。飒飒似朝风，团团如夜月。<br>　　鸾姿侵雾起，鹤影排空发。希君掌中握，勿使恩情歇。
◎卷.31【送张郎（香儿）】张鷟<br>　　丈夫存行迹，殷勤为数来。莫作浮萍草，逐浪不知回。
◎卷.32【赠十娘（张文成）】张鷟<br>　　人去悠悠隔两天，未审迢迢度几年。<br>　　纵使身游万里外，终归意在十娘边。
◎卷.33【答文成（崔十娘）】张鷟<br>　　天涯地角知何处，玉体红颜难再遇。<br>　　但令翅羽为人生，会些高飞共君去。
◎卷.34【原】李峤<br>　　玉粲销忧日，江淹起恨年。带川遥绮错，分隰迥阡眠。<br>　　膴膴横周甸，莓莓阙晋田。方知急难响，长在鶺鴒篇。
◎卷.35【河】李峤<br>　　河出昆仑中，长波接汉空。桃花生马颊，竹箭入龙宫。<br>　　德水千年变，荣光五色通。若披兰叶检，还沐土皇风。
◎卷.36【檄】李峤<br>　　羽檄本宣明，由来敷木声。联翩通汉国，迢递入燕营。<br>　　毛义持书去，张仪韫璧行。曹风虽觉愈，陈草始知名。
◎卷.37【戈】李峤<br>　　富父舂喉日，殷辛漂杵年。晓霜含白刃，落影驻雕鋋。<br>　　夕摈金门侧，朝提玉塞前。愿随龙影度，横阵彗云边。
◎卷.38【箫】李峤<br>　　虞舜调清管，王褒赋雅音。参差横凤翼，搜索动猿吟。<br>　　灵鹤时来到，仙人幸见寻。为听杨柳曲，行役几伤心。
◎卷.39【素】李峤<br>　　濯手天津女，纤腰洛浦妃。鱼肠远方至，雁足上林飞。<br>　　妙夺鲛绡色，光腾月扇辉。非君下路去，谁赏故人机。